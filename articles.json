{
  "active" : "yeah",
  "articles" :
  [
    {
      "title" : "വസുമതിക്കൊരു പ്രേമലഖനം",
      "author": "മാഗസിന്‍ സമിതി",
      "image" : "https://gitlab.com/sabith.m.khathim/magazine2k17/raw/master/images/cover_1.jpg",
      "content" : "പ്രിയപ്പെട്ട വസുമതിക്ക്,\n\nനിനക്ക് അവിടെ സുഖം തന്നെയെന്നു കരുതുന്നു. ഞാന്‍ ഇവിടെയൊക്കെ പരിചയപ്പെട്ടു വരുന്നതേ ഉള്ളൂ. അവിടെ ഇപ്പോഴും പഴയ പോലെ ആണോ കാര്യങ്ങള്‍?\n\nഎന്തൊക്കെ പ്രതീക്ഷകള്‍ ആയിരുന്നു. എല്ലാം ഗുദാ ഹവാ ആയെന്നു ആലോചിക്കുമ്പോള്‍ ഒരു സങ്കടം. നിന്റെ അച്ഛന്‍ സ്ത്രീധനം കാശ് ആയിട്ട് കയ്യില്‍ തന്നിരുന്നേല്‍ സമാധാനത്തോടെ അവിടെ കഴിയേണ്ടതല്ലേ ഞാന്‍. പറഞ്ഞിട്ട് കാര്യമില്ല. പോയ ബുദ്ധി ആന വലിച്ചാലും വരില്ലല്ലോ. \n\nനീ ഇനി പോയി ക്യൂ നിക്കാനൊന്നും നില്‍ക്കണ്ട. ഉള്ളത് കൊണ്ട് എങ്ങനെയെങ്കിലും അഡ്ജസ്റ്റ് ചെയ്. മോന് ഒരു ആധാര്‍ കാര്‍ഡ് എടുത്ത് കൊടുക്ക്. അല്ലെങ്കില്‍ ഇപ്പൊ കിട്ടുന്ന കഞ്ഞി കൂടെ ഇല്ലാതാവും. അവനു സ്കൂളില്‍ പോവുമ്പോ കണ്ട പട്ടിയെയും പൂച്ചയെയും കല്ലെടുത്ത് എറിയുന്ന സ്വഭാവം ഉള്ളതാ. പശുവിനെ എങ്ങാനും എറിഞ്ഞാല്‍ പിന്നെ അത് മതി. പശുവിന്റെ ചെവിയില്‍ ഒക്കെ ചിപ്പ് വെക്കുന്നുണ്ടെന്നാണ് കേട്ടത്. ഇനി ഇപ്പോള്‍ അതിനെ കല്ലെറിഞ്ഞാല്‍ ഒക്കെ സാറ്റലൈറ്റിലേക്ക് മെസ്സേജ് പോവുമായിരിക്കും. നീ അതൊക്കെ അവനെ പറഞ്ഞ് മനസ്സിലാക്കണം. മുന്പ് കല്ലെറിഞ്ഞതിന്റെയൊക്കെ പ്രായശ്ചിത്തമായിട്ട് അവനെ ഒന്ന് അമ്പലത്തില്‍ കൊണ്ട് പോയി ശയന പ്രദിക്ഷണം ചെയ്യിക്കണം. ചെക്കന്‍ പറഞ്ഞാ കേള്‍ക്കൂല. ന്നാലും നീ ചെയ്യിക്ക്.\n\n\nസ്കൂളില്‍ പോവാന്‍ അവനു നീ മഴക്കോട്ടിന്റെ കൂടെ ഒരു ക്രിക്കറ്റ് കിറ്റും വാങ്ങി കൊടുക്കണം. പട്ടി കടിച്ചാലും ഒന്നും പറ്റരുതല്ലോ. ഫ്രീ ആവുമ്പോള്‍ ക്രിക്കറ്റും കളിക്കാം. ഒരു കണക്കിന് നമ്മള്‍ അവരുടെ ഭാഗത്ത് നിന്നും ആലോചിക്കണം. എത്ര കാലം ഒരു ആവശ്യവും ഇല്ലാതെ നമ്മള്‍ ഈ മിണ്ടാപ്രാണികളെ ഉപദ്രവിചിട്ടുണ്ട്. അവര്‍ക്കും വേണ്ടേ നല്ലൊരു ജീവിതം.  ഇപ്പോള്‍ ഭരണം അവര്‍ക്ക് അനുകൂലം ആണ്. അവരും സുഖിക്കട്ടെ. \n\nഇനി മുതല്‍ നീ പച്ചക്കറി കഴിച്ചാല്‍ മതി. പശു മാത്രമല്ല, മീനും ഏതോ ഒരു അവതാരമാണ്. വെറുതെ തല്ലു കൊണ്ട് ചാവാന്‍ നിക്കണ്ടല്ലോ. പച്ചക്കറിക്കും അധികം ആയുസ്സ് ഉണ്ടെന്നു തോന്നുന്നില്ല. പച്ചക്കറി കഴിക്കുന്നത് പ്രകൃതി നശീകരണം ആണല്ലോ. എന്നാലും സൂക്ഷിക്കണം. തല്ലു കൊണ്ട് തട്ടി പോയിട്ട് പിന്നെ ചിക്കന്‍ അല്ല, സോയാബീന്‍ ആണെന്നൊന്നും പറഞ്ഞിട്ട് കാര്യം ഉണ്ടാവില്ല. \n\nചെക്കന്‍ വലുതായാല്‍ വല്ല അന്യ മതത്തിലെ പെണ്ണിനേയും പ്രേമിക്കരുത് എന്ന് പറയണം. തല്ലു കൊണ്ട് കല്യാണം കഴിക്കേണ്ട ആവശ്യം ഒന്നും അവനില്ല. രണ്ടു ദുരന്തം ഒരുമിച്ച് താങ്ങേണ്ടല്ലോ. ഹാ പോട്ടെ. നമ്മള്‍ നേരത്തെ കല്യാണം കഴിക്കാന്‍ തീരുമാനിച്ചത് നന്നായി. ഇല്ലെങ്കില്‍ നാലു വഴിക്ക് ആയിപോയേനെ. അല്ലെങ്കിലും ജാതിയിലും മതത്തിലും ഒന്നും വല്യ കാര്യം ഇല്ലെന്നു അവനെ പറഞ്ഞു മനസ്സിലാക്കണം. ജാത്യാലുള്ളതു തൂത്താൽ പോകുമോ എന്ന് ഇപ്പോഴും പറയുന്ന ആള്‍ക്കാരോട് അതൊക്കെ പറഞ്ഞിട്ട് കാര്യം ഒന്നുമില്ല. എങ്കിലും നമ്മള്‍ അത് മനസ്സിലാക്കി വെക്കുന്നത് നല്ലതാ. \n\nഇന്നലെ ഇവിടെ ഫ്രെഷേഴ്സ് ഡേ ആയിരുന്നു. പുതിയ ബാച്ചില്‍ ഒരുപാട് ആള്‍ക്കാര്‍ ഉണ്ട്. കേരളത്തില്‍ നിന്ന് ജിഷ്ണുവും ഷംന തസ്നീമും ആയിരുന്നു പ്രധാന അഥിതികള്‍. കളമശേരി മെഡിക്കല്‍ കോളേജില്‍ ചികിത്സക്കിടെ മരിച്ചത് ആയിരുന്നു ഷംന. അവിടുത്തെ തന്നെ സ്റ്റുഡന്റ്റ് ആയിരുന്നു. ഇന്‍ജക്ഷന്‍ മാറി നല്‍കിയതാണ്. ജിഷ്ണുവിനെ നിനക്ക് അറിയാലോ. അങ്ങനെ പിന്നേം കുറെ പേര്‍. സിറിയയില്‍ നിന്നും പലസ്തീനില്‍ നിന്നും ഒക്കെ ഉള്ള പിഞ്ചു മക്കള്‍ ഇവിടെ ദിനേന വരാറുണ്ട്. എങ്ങനെയാണ് ഇവരെ ഒക്കെ ഇങ്ങനെ കൊല്ലാന്‍ തോന്നുന്നത്? രണ്ടും മൂന്നും വയസ്സായ കുട്ടികളാണ്. ഞാന്‍ അവിടെ ഉണ്ടായിരുന്നപ്പോള്‍ അലന്‍ കുര്‍ദിയുടെ കഥ നിനക്ക് പറഞ്ഞു തന്നിരുന്നില്ലേ? പലായനത്തില്‍ മുങ്ങി മരിച്ചു പോയ ഒരു മോന്‍ ആണ്. ആ മോന്‍ ഒക്കെ ആരോട് എന്ത് ചെയ്തിട്ടാണ്? \n\nഒരു തരത്തില്‍ ആലോചിക്കുമ്പോള്‍ ഇങ്ങോട്ട് വന്നത് ഒരു നല്ല കാര്യം ആണെന്ന് തോന്നുന്നുണ്ട്. ഇവിടെ ആര്‍ക്കും അങ്ങോട്ടും ഇങ്ങോട്ടും വെറുപ്പ് ഇല്ല, വിദ്വേഷം ഇല്ല. ജാതിയുടെയോ മതത്തിന്റെയോ പേരില്‍ അടിപിടി ഇല്ല. പണത്തിനു വേണ്ടിയുള്ള ഓട്ടം ഇല്ല. നിന്നെയും മക്കളെയും അവിടെ വിട്ടിട്ട് പോന്നതിന്റെ സങ്കടം ആലോചിക്കുമ്പോള്‍ മാത്രമേ മറിച്ചു ചിന്തിക്കാറുള്ളൂ. ആദ്യം ഇവിടെ വന്നപ്പോള്‍ ഒന്നും ചെയ്യാതെ ക്യൂ നിന്ന് മരിച്ചു പോയതിന്റെ സങ്കടം ആയിരുന്നു. ഇവിടെ ഉള്ളവരുടെ സങ്കടം കണ്ടു തുടങ്ങിയതില്‍ പിന്നെ എന്റെത് ഒന്നും ഒന്നുമല്ല എന്ന് മനസ്സിലായി. നാട്ടില്‍ ഉണ്ടാവുമ്പോള്‍ തന്നെ ഇടക്ക് ഒന്ന് ഹോസ്പിറ്റലില്‍ പോയി നോക്കിയാല്‍ തീരുന്ന പ്രശ്നമേ നമുക്ക് ഒക്കെ ഉള്ളു. എപ്പോഴും ജീവിതത്തില്‍ ഒരു സന്തോഷം ഇല്ലെന്നൊക്കെ പറഞ്ഞു നടക്കുന്നവരെ നീ കണ്ടിട്ടില്ലേ? അസുഖങ്ങള്‍ ഒന്നും ഇല്ലാതെ ആരോഗ്യത്തോടെ ജീവിച്ചിരിക്കുക എന്നത് വരെ ഒരു ലക്ഷ്വറി ആണെന്ന് മനസ്സിലാക്കാന്‍ ഇടക്ക് അവിടെ ഒക്കെ പോയി നോക്കുന്നതാണ് നല്ലത്. ആരോട് പറയാന്‍. നമുക്ക് ചിപ്പ് വെച്ച നോട്ടും വികസനവും ഒക്കെ മതിയല്ലോ. അതിനിടയില്‍ പെട്ട് മരിച്ചു പോവുന്നവനു മാത്രമല്ലേ നഷ്ടമുള്ളൂ.\n\nഎന്റെ മരണത്തില്‍ നീ ഒരിക്കലും ദുഖിക്കരുത്. ഞാന്‍ ജീവിച്ചത് നിനക്കും എനിക്കും നമ്മുടെ മോനും വേണ്ടി മാത്രമാണ്. പക്ഷേ നമ്മുടെ രാജ്യത്തിന് വേണ്ടി സ്വന്തം ജീവിതം വരെ മാറ്റി വെച്ച ഗാന്ധിയെ വെടി വെച്ചു കൊന്നവരുടെ നാട്ടില്‍ എന്റെ മരണത്തിന് അതിനു മാത്രം പ്രാധാന്യം ഉണ്ടോ? എനിക്കറിയില്ല. ഈ കത്ത് നിനക്ക് കിട്ടുമോ എന്നറിയില്ല. പക്ഷേ എത്ര കാലം നിന്നോട് മിണ്ടാതെ ഇങ്ങനെ വേര്‍പിരിഞ്ഞ് ഇരിക്കും. \n\nമോനെ നീ സ്നേഹിക്കാന്‍ മാത്രം പഠിപ്പിക്കുക. ആള്‍ക്കാരെ കൊല്ലുന്നതിനു ന്യായീകരണം കണ്ടു പിടിക്കുന്ന സുഹൃത്തുക്കള്‍ അവനു ഉണ്ടെങ്കില്‍ ഒന്നെങ്കില്‍ അവരെ തിരുത്തുകയോ അല്ലെങ്കില്‍ പുതിയ സുഹൃത്തുക്കളെ കണ്ടെത്തുകയോ ചെയ്യണമെന്ന് നീ അവനോടു പറയണം. \n\nഒരു വെറുപ്പിനും സ്നേഹത്തെ തടുക്കാന്‍ ആവില്ലെന്ന പ്രതീക്ഷയോടെ, നിര്‍ത്തുന്നു. "
    },
	{
      "title" : "ന്യൂജെന്‍ കാലത്തെ അധ്യാപനം",
      "author" : "നീതിന്‍.ജെ.എം",
      "image" : "https://gitlab.com/sabith.m.khathim/magazine2k17/raw/master/images/cover_2.jpg",
      "content" : "നമസ്കാരം സര്‍, \n\nനമസ്കാരം. \n\nഗുരുകുല വിദ്യാഭ്യാസത്തില്‍ നിന്ന് ഒരുപാടു വഴികള്‍ മാറിയൊഴുകി വന്ന പാരമ്പര്യം ഉള്ള നമ്മുടെ  പഴയ കാല അധ്യാപന രീതികള്‍ ഒക്കെ ഇപ്പോള്‍ വല്ലാതെ മാറിയിരിക്കുന്നു. ഇപ്പോള്‍ പവര്‍ പോയന്റും ഒരു പ്രോജെക്റ്ററും ഉണ്ടെങ്കില്‍ ക്ലാസ് എടുക്കാന്‍ പറ്റുന്ന സ്മാര്‍ട്ട് ക്ലാസ്സുകളുടെ കാലമാണ്. ഈ മാറ്റത്തെ കുറിച്ച് എന്താണ് പറയാന്‍ ഉള്ളത്?\n \nസീ, മാറ്റമില്ലാത്തത് മാറ്റത്തിന് മാത്രമാണ്. അതിനി എത്ര ക്ലാസ് റൂമില്‍ ഏതൊക്കെ അദ്ധ്യാപകന്‍ കുത്തിനിർത്തിയാലും വിദ്യാഭ്യാസ സമ്പ്രദായത്തിനു കാലാനുസൃതമായ മാറ്റങ്ങള്‍ സംഭവിച്ചു കൊണ്ടേയിരിക്കും. പവര്‍ പോയിന്റ് പോലെ ഉള്ള സോഫ്റ്റ്‌വെയറുകള്‍ ശരിക്കും നമ്മള്‍ പ്രോത്സാഹിപ്പിക്കേണ്ടിയിരിക്കുന്നു. ഫോട്ടോഷോപ്പ് ഉപയോഗിച്ച് വളരെ ഉയര്‍ന്ന നിലകളില്‍ എത്താന്‍ സാധിക്കും എന്ന് തെളിയിക്കപ്പെടുന്ന കാലഘട്ടത്തില്‍ നാം മാത്രം ഇതിനെതിരെ തിരിഞ്ഞു നില്‍ക്കുന്നതില്‍ എനിക്ക് വിയോജിപ്പ്‌ ആണ്. \n \nസോഫ്റ്റ്‌വെയര്‍ ഉപയോഗിക്കുന്നത് മൂലം പഴയതിനേക്കാളും ഒരുപാട് സമയലാഭം ഉണ്ടാവുന്നുണ്ടല്ലേ.?\n \nചോദിക്കാനുണ്ടോ. പണ്ടൊക്കെ ലൈബ്രറിയില്‍ ചെന്ന് പുസ്തകം തിരയണം. നോട്ടു പ്രിപ്പയര്‍ ചെയ്യണം. ഇപ്പോള്‍ അതിന്റെ ഒന്നും ആവശ്യം ഇല്ല. നേരെ ചെല്ലുന്നു, വിഷയം ഡോട്ട് പി.പി.റ്റി സെര്‍ച്ച്‌ ചെയ്യുന്നു. ഡൌണ്‍ലോഡ് ചെയ്യുന്നു. എഡിറ്റ്‌ ചെയ്യുന്നു. സോ സിമ്പിള്‍, നോ? അതുമല്ല, വിഷയത്തെ കുറിച്ച് പ്രത്യേകിച്ച് ഒന്നും അറിയണം എന്നൊന്നും ഇല്ല. എന്തെങ്കിലും ചോദിച്ചാല്‍ സ്ലൈഡ് അങ്ങോട്ടും ഇങ്ങോട്ടും ഓടിച്ചു അതില്‍ ഉള്ളതേ പരീക്ഷയ്ക്ക് വരുള്ളൂ എന്ന് പറഞ്ഞാല്‍ മതിയെന്നേ.. പിന്നെ അത് അങ്ങോട്ട്‌ ഓരോ വര്‍ഷവും ലൂപ്പില്‍ ഇട്ടാല്‍ മതി.\n\nആ സമയത്ത് കുട്ടികള്‍ സംശയങ്ങള്‍ ചോദിക്കില്ലേ സര്‍? ഒരു അദ്ധ്യാപകന്‍ എന്ന നിലയില്‍ കുട്ടികളോട് അവരുടെ സംശയങ്ങള്‍ക്ക് മറുപടി കൊടുക്കാന്‍ ബാധ്യസ്തനല്ലേ താങ്കള്‍? \n \nനിങ്ങള്‍ നേരെ തിരിച്ച് ആലോചിച്ചു നോക്കൂ. ഇപ്പോഴത്തെ വിദ്യാര്‍ഥികള്‍ ആണോ വിദ്യാര്‍ഥികള്‍? അധ്യാപകരോട് ഉള്ള ഒരു മിനിമം ബഹുമാനം ഇവരൊക്കെ കാണിക്കുന്നുണ്ടോ? ക്ലാസ് എടുത്തു കൊണ്ടിരിക്കുന്ന സമയത്ത് വെറുതെ ഇങ്ങനെ ചോദ്യം ചോദിക്കുന്നതു പോലെയുള്ള വളരെ മ്ലേച്ഛമായ പ്രവൃത്തികളാണ് ഇവരില്‍ നിന്നും ഇപ്പോള്‍ കണ്ടു വരുന്നത്. ഇങ്ങനെ ചോദ്യം ചോദിക്കുകയാണെങ്കില്‍ ഈ പണി നിര്‍ത്തി പശു വളര്‍ത്താന്‍ പോവുന്നതാവില്ലേ നല്ലത്. അതാവുമ്പോള്‍ ആരും ഒന്നും ചോദിക്കില്ലല്ലോ. ഇവരെ കൊണ്ട് ക്ലാസില്‍ പോവാന്‍ പറ്റാത്ത അവസ്ഥയാണ്. പറ്റില്ലെങ്കില്‍ ക്ലാസ്സില്‍ നിന്ന് ഇറങ്ങി പോവാന്‍ പറഞ്ഞാല്‍, അവന്‍ കാശ് കൊടുത്ത് പഠിക്കുന്നതാണല്ലോ, വേണമെങ്കില്‍ എന്നോട് ഇറങ്ങി പോവാന്‍. നോക്കണേ ഈ ന്യൂ ജെന്‍ പിള്ളേരുടെ അവസ്ഥ.\n \nവിദ്യാര്‍ത്ഥികളുടെ സംശയങ്ങള്‍ക്ക് ഉത്തരം നല്‍കല്‍ അല്ലേ സര്‍ ഒരു അധ്യാപകന്റെ കര്‍ത്തവ്യങ്ങളില്‍ ഒന്ന്.?\n \nഅതെ. വളരെ ചെറിയ ഒന്ന്. അന്നന്നേക്ക് ഉള്ള നോട്ട് പ്രിപ്പയര്‍ ചെയ്യാന്‍ ഉള്ള കഷ്ടപ്പാട് താങ്കള്‍ക്ക് പറഞ്ഞാല്‍ മനസിലാവില്ല. നോട്ടില്‍ ഇല്ലാത്ത സാധനങ്ങള്‍ എങ്ങാനും പിള്ളേര്‍ സംശയം ചോദിക്കുമോ എന്ന നെഞ്ഞിടിപ്പോടെയാണ് ഞങ്ങള്‍ ക്ലാസ് എടുക്കുന്നത്. അല്ലെങ്കിലും ഈ കുട്ടികള്‍ക്ക് ഇതെന്തിന്റെ കേടാണ്. അവര്‍ ഫീസ്‌ കൊടുത്ത് പഠിക്കാന്‍ വരുന്ന സിലബസ് അല്ലേ ഞങ്ങള്‍ പഠിപ്പിക്കുന്നത്. അത് അവര്‍ക്ക് പഠിച്ചാല്‍ പോരെ? സിലബസില്‍ ഇല്ലാത്തത് ഒക്കെ പഠിപ്പിക്കാന്‍ ഞങ്ങള്‍ക്ക് ആര്‍ക്കും എക്സ്ട്രാ ഒന്നും തരുന്നില്ലല്ലോ. അപ്പോള്‍ ഉള്ളതൊക്കെ വെച്ച് അവര്‍ അങ്ങോട്ട്‌ അട്ജസ്റ്റ് ചെയ്‌താല്‍ മതിയാവും. \n \nഅതേ പോലെ തന്നെ വിദ്യാര്‍ത്ഥികള്‍ക്ക് ഇന്റെര്‍ണല്‍ മാര്‍ക്ക് കൊടുക്കുന്നതില്‍ പക്ഷപാതം കാണിക്കുന്നുണ്ടെന്ന് ആരോപണം കേള്‍ക്കാറുണ്ട്. അതിനെക്കുറിച്ച്?\n \nപക്ഷപാതം എന്നൊന്നും പറയാന്‍ പറ്റില്ല. ഇന്റെര്‍ണല്‍ മാര്‍ക്ക് കയ്യില്‍ ഉള്ളതാണ് ആകെ ഒരു സമാധാനം. അല്ലെങ്കില്‍ ഇവന്മാരൊക്കെ തലയില്‍ കയറി നിരങ്ങുകയില്ലേ. പിറകില്‍ നിന്ന് ചീത്ത പറയുമെങ്കിലും മുന്നില്‍ കാണുമ്പോള്‍ തൊഴുതു നിന്നോളും. ഒരു ബഹുമാനവും കാണിക്കാത്ത ഒന്നിനും അധികം മാര്‍ക്ക് ഇട്ടു കൊടുക്കാറില്ല. ചില പിള്ളേര്‍ ഉണ്ട്. വിദ്യാഭ്യാസ സമ്പ്രദായം മൊത്തം തെറ്റാണെന്നാണ് അവരുടെ വിചാരം. ഇന്റെര്‍ണല്‍ മാര്‍ക്ക് കിട്ടാതെ സര്‍ട്ടിഫിക്കറ്റും ഇല്ലാതെ തെണ്ടി തിരിഞ്ഞു നടക്കുമ്പോള്‍ ഇവനൊക്കെ മനസ്സിലായിക്കോളും സമ്പ്രദായത്തിന്റെ ഗുണം. കഴിഞ്ഞ തവണ പി.ടി.എ മീറ്റിംഗ് നടക്കുന്ന സമയത്ത് ഒരുത്തന്റെ രക്ഷിതാവിനെ കണ്ടിരുന്നു. സകല കഥകളും പറഞ്ഞു കൊടുത്തു. അവനൊക്കെ ആദ്യമായിട്ടാണ് തല താഴ്ത്തി ഇരിക്കുന്നത് കണ്ടത്. എന്തൊരു സമാധാനം. ഞങ്ങളൊക്കെ പഠിക്കുന്ന കാലത്ത് അധ്യാപകരുടെ കാലു പിടിച്ചിട്ടാണ് ഇന്റെര്‍ണല്‍ മാര്‍ക്ക് ഒക്കെ വാങ്ങിയിരുന്നത്. ഇവരൊക്കെ ആകാശത്ത് നിന്ന് നേരെ പൊട്ടി വീണതാണല്ലോ. ഏറ്റവും സങ്കടം അതല്ല, ഞങ്ങള്‍ ഇരിക്കുന്ന ബെഞ്ചിന്റെ അടുത്ത് കൂടെ ഓപ്പോസിറ്റ് ജെന്ററില്‍ പെടുന്ന ഒരു കുട്ടി നടന്നു പോയാല്‍ പോലും ഞങ്ങള്‍ ഒന്ന് മുഖം ഉയര്‍ത്തി നോക്കുക പോലും ചെയ്യാറില്ല. ഇപ്പോഴത്തെ പിള്ളേരുടെ അവസ്ഥ എന്താണ്? സദാചാര അരാജകത്വം അല്ലേ നമ്മുടെ കാമ്പസുകളില്‍. അച്ചടക്കമില്ലാതെ പെരുമാറിയാൽ അറിയാല്ലോ?  ഞങ്ങളതു പഠിപ്പിക്കും!\n\n മുന്‍ കാലങ്ങളില്‍ അധ്യാപകര്‍ അങ്ങനെ ചെയ്തെന്നു കരുതി ഇപ്പോള്‍ ഉള്ള വിദ്യാര്‍ഥികളോട് അങ്ങനെ ചെയ്യുന്നതിനോട്?\n\nസീ മിസ്റ്റര്‍,  ഇതിനു പരിഹാരല്ല്യ. ഇറ്റ്‌ ഈസ്‌ ഇന്‍ക്യൂറബിള്‍. ഞങ്ങള്‍ ഒരുപാട് കഷ്ടപ്പെട്ടിട്ടാണ് ഈ പൊസിഷനില്‍ എത്തിയത്. ഞങ്ങള്‍ പഠിക്കുന്ന കാലത്ത് കുറെ കഷ്ടപെട്ട് കോപ്പിയടിച്ചും കാലു പിടിച്ചും തന്നെയാ ഞങ്ങള്‍ പാസ്‌ ആയി വന്നത്. നിങ്ങള്‍ ഈ റിസര്‍വേഷനെ കുറിച്ച് പറയുമ്പോള്‍ ഉള്ള നീതി ഇല്ലേ. അത് പോലെ തന്നെ ഇതും. ഞങ്ങളും കഷ്ട്ടപ്പെട്ടിട്ടുണ്ട്, അത് കൊണ്ട് അത്ര തന്നെ അവരും കഷ്ടപ്പെടട്ടെ. അല്ലെങ്കിലും കഷ്ടപ്പെട്ട് പഠിച്ചവര്‍ മാത്രമേ ജീവിതത്തില്‍ ഒരു നിലയില്‍ എത്തിയിട്ടുള്ളൂ. നാളെ മറ്റന്നാള്‍ നമ്മള്‍ അവര്‍ക്ക് കഷ്ടപ്പെടാന്‍ അവസരം കൊടുത്തില്ലെന്ന് പറയരുതല്ലോ. ദൈവത്തിന്റെ പോരാളികള്‍ എന്തുകൊണ്ടാണ് തോറ്റുകൊണ്ട് തുടങ്ങുന്നതെന്നറിയോ? അഹന്ത;  അതില്ലാതെയാകാന്‍!  ഇതൊക്കെ മുന്നില്‍ കണ്ടിട്ട് ആവണം ഞങ്ങളുടെ അധ്യാപകര്‍ അന്ന് ഞങ്ങളോട് അങ്ങനെ പ്രവര്‍ത്തിച്ചത്. ഈശ്വരാ ഭഗവാനെ ടീച്ചര്‍മാര്‍ക്ക് നല്ലത് മാത്രം വരുത്തണേ.\n \nവിദ്യാര്‍ത്ഥികള്‍ക്ക് അര്‍ഹിച്ച ഇന്റെര്‍ണല്‍ മാര്‍ക്ക് ഇട്ടു കൊടുക്കുന്നതല്ലേ അതിന്റെ ശരി?\n \nഞാന്‍ എന്തിനു മാര്‍ക്ക് അങ്ങോട്ട്‌ പോയി ഇട്ടു കൊടുക്കണം. അവര്‍ ഇങ്ങോട്ട് വന്നു കാലു പിടിക്കട്ടെ. അപ്പോള്‍ ഇട്ടു കൊടുക്കാം. അതല്ലേ ഹീറോയിസം. \n \nഅധ്യാപനം അല്ലാതെ മറ്റേതെങ്കിലും മേഖല തിരഞ്ഞെടുക്കേണ്ടി വന്നാല്‍ താങ്കള്‍ എന്തായിരിക്കും തിരഞ്ഞെടുക്കുക?\n \nനല്ലൊരു ചോദ്യമാണത്. നോക്കൂ, നമുക്ക് അധ്യാപനത്തിന്റെ കൂടെ തന്നെ കൊണ്ട് നടക്കാന്‍ പറ്റിയ പല ബിസിനസുകളും ഉണ്ട്. മിക്കവാറും അധ്യാപകരും ഇതിനെ കുറിച്ച് അജ്ഞരാണ്. ഫോര്‍ എക്സാമ്പിള്‍, റിയല്‍ എസ്റ്റേറ്റ്. ഒരു ദിവസം ക്ലാസ് ഉണ്ടാവുക മൂന്നോ നാലോ ഹവര്‍ ആണ്. രാവിലെ പതിനൊന്നു പന്ത്രണ്ട് മണിക്ക് കയറി വരികയാണെങ്കില്‍ അത് ചിലപ്പോ ഒന്നോ രണ്ടോ ഹവര്‍ മാത്രമേ ഉണ്ടാവുള്ളൂ. ഈ സമയങ്ങളില്‍ ഫോണ്‍ വഴി നമുക്ക് നന്നായി റിയല്‍ എസ്റ്റേറ്റ് മാനേജ് ചെയ്യാവുന്നതാണ്. കയ്യില് ഒരു കാറോ ബൈക്കോ ഉണ്ടെങ്കില്‍ ഏതു സമയം വേണമെങ്കിലും പോയി വരാമല്ലോ. അല്ലെങ്കില്‍ അസിസ്റ്റന്റിനെ വെച്ച് ഷോപ്പ് എന്തെങ്കിലും തുടങ്ങിയാലും മതി. ആവശ്യം ഉണ്ടാവുമ്പോള്‍ അവര്‍ക്ക് ഇങ്ങോട്ടും വരാമല്ലോ.\n \nഅല്ല സര്‍, ഇങ്ങനെ ഉള്ള സമയങ്ങളില്‍ മറ്റു അധ്യാപകരോ വിദ്യാര്‍ഥികളോ കമ്പ്ലൈന്റ് ചെയ്യില്ലേ?\n \nഹഹ.. ഒരിക്കലും ഇല്ല. നമ്മള്‍ ഇല്ലാതെ കോളേജില്‍ ഒന്നും നടക്കില്ല എന്നുള്ള ഒരു ഫീല്‍ ഉണ്ടാക്കി എടുത്താല്‍ മതി. എന്ത് പരിപാടിക്ക് ആയാലും ഫുള്‍ സപ്പോര്‍ട്ട് ആയി വിദ്യാര്‍ഥികളുടെ കൂടെ ഇങ്ങനെ നിന്ന് കൊടുത്താല്‍ മതി. അത് നമ്മുടെ ബിസിനസിനും ഗുണം ചെയ്യും. ഒന്നിലും വീഴുന്നില്ലെങ്കില്‍ മറ്റേ ഐറ്റം എടുത്താല്‍ മതി. \n \nഅതേത് ഐറ്റം സര്‍?\n\nമറ്റേത്. ഇമോഷണല്‍. അധ്യാപകന്റെ ഇമോഷണലില്‍ വീഴാത്ത പിള്ളേര്‍ ഒന്നും ഇതുവരെ ഇവിടെ ജനിച്ചിട്ടില്ല. ഇനി ഇപ്പോള്‍ വിദ്യാര്‍ഥി സംഘടനകള്‍ക്ക് വല്ല കാര്യവും ചെയ്യാന്‍ ഉണ്ടെന്നു പറഞ്ഞാല്‍ അങ്ങോട്ട്‌ കണ്ണടച്ച് കൊടുത്തേക്കുക. വല്ല വീഡിയോ പിടിക്കാനോ, കൊടി നടാനോ അങ്ങനെ എന്തേലും. ഭരണപക്ഷ പാര്‍ട്ടിയാണെങ്കില്‍ പ്രത്യേകിച്ച്. നമുക്ക് എന്തെങ്കിലും പ്രശ്നം വന്നാല്‍ തല്ലാനും കൊല്ലാനും ഒക്കെ ആയി ഇവന്മാര്‍ നെഞ്ചും വിരിച്ചു നിന്നോളും. നമുക്ക് പുറത്ത് നിന്ന് ഇത്തിരി സഹായം കിട്ടിയാല്‍ പുളിക്ക്വോ? കാക്കേടെ വിശപ്പും പശുവിന്റെ ചൊറിച്ചിലും .. ഏത്? ഹെഹെ.. \n \nകാമ്പസിലെ വിദ്യാര്‍ഥി രാഷ്ട്രീയത്തെ കുറിച്ച് എന്താണ് അഭിപ്രായം?\n \nസീ ഞാന്‍ നേരത്തെ പറഞ്ഞല്ലോ, നമുക്ക് അതിനെ കൊണ്ട് എക്സ്റ്റെണലി കുറെയേറെ ഉപകാരങ്ങള്‍ ഉണ്ട്. ഇനി ഇപ്പോള്‍ ഇന്റെണലി എന്തെങ്കിലും ഇഷ്യൂ ഉണ്ടെങ്കിലും ഫ്ലെക്സ് വെക്കാനും മറ്റും ഉപകാരപ്പെടും. അതല്ലാതെ ഓഫീസിലെ ഭരണം ശരിയല്ല എന്നൊക്കെ പറഞ്ഞ് നമ്മുടെ കഞ്ഞിയില്‍ പാറ്റ ഇടുന്ന തരത്തില്‍ ഉള്ള വിദ്യാര്‍ഥി രാഷ്ട്രീയത്തോട് എനിക്ക് അറപ്പാണ്. നിങ്ങള്‍ ആലോചിച്ചു നോക്കൂ, ഇതാണോ രാഷ്ട്രീയം. അവര്‍ക്ക് മുഖ്യമന്ത്രിയെ വാട്ടര്‍ ബലൂണ്‍ എറിഞ്ഞെന്നോ, സ്വന്തം പാര്‍ട്ടിക്കാര്‍ അവരെ തന്നെ തല്ലിക്കൊന്നെന്നൊക്കെ പറഞ്ഞു സമരം നടത്തിയാല്‍ പോരേ. അതല്ലേ രാഷ്ട്രീയം? അല്ലാതെ കോളേജിലെ ആരുടെയെങ്കിലും തലേല്‍ കൂടെ വെള്ളം ഒഴിച്ചാലോ മരം വെട്ടി മാറ്റിയാലോ ഇവരൊക്കെ ഇടപെടേണ്ട ആവശ്യം ഉണ്ടോ? നീര്‍ച്ചാല്‍ വരെ നീന്തിക്കയറിയ ആള്‍ക്കാരാണോ ഒരു ബക്കറ്റ് വെള്ളത്തിനു വേണ്ടിയും ഒരു കഷണം പലകയ്ക്ക് വേണ്ടിയും സമരം ചെയ്യേണ്ടത്? അങ്ങനെ ഉള്ളതൊക്കെ വെറും അസംബന്ധമായിട്ടേ ഞാന്‍ വിലയിരുത്തുന്നുള്ളൂ.\nപുതിയ വിദ്യാര്‍ത്ഥികള്‍ക്ക് എന്ത് സന്ദേശം നല്‍കാന്‍ ആണ് സര്‍ ആഗ്രഹിക്കുന്നത്?\n\nക്രിയാത്മകമായ ഈ അഭിമുഖത്തിലൂടെ ഉരുത്തിരിഞ്ഞ് വന്ന ഒരു കാര്യം ഞാൻ പറയാം. ഒന്ന്, വിദ്യാര്‍ഥികള്‍ കുറച്ചൂടെ സിന്‍സിയര്‍ ആയിട്ട് മാര്‍ക്ക് വാങ്ങാന്‍ വേണ്ടി പഠിക്കണം. ലൈക്ക്, എന്നെ നോക്കൂ,  അധ്യാപനം എന്റെ ജീവാത്മാവും പരമാത്മാവും ആണ്. ആ ഒരു ഡെഡിക്കേഷന്‍ കുട്ടികള്‍ കാണിക്കണം. രണ്ട്, ഇന്നത്തെ വിദ്യാര്‍ഥി ജീവിതം എന്നത് ആധാര്‍ കാര്‍ഡോ ജാതി വ്യവസ്ഥയോ പോലെയാണ്. നിര്‍ബന്ധമാണോ എന്ന് ചോദിച്ചാല്‍ അല്ല, പക്ഷേ അതില്ലാതെ ജീവിക്കാന്‍ സമ്മതിക്കില്ലതാനും.\n \nഈ അഭിമുഖത്തിനു വേണ്ടി വിലയേറിയ താങ്കളുടെ സമയം ചിലവഴിച്ചതിന് നന്ദി. \n \nനന്ദി വാക്കിന്റെ ആവശ്യം ഒന്നുമില്ല."
    },
	{
      "title" : "നീതി തേടുന്നവര്‍",
      "author" : "അമ്പിളി മോഹന്‍",
      "image" : "https://gitlab.com/sabith.m.khathim/magazine2k17/raw/master/images/cover_3.jpg",
      "content" : "നമ്മള്‍ സാധാരണക്കാരെ സംബന്ധിച്ച് ഭരണഘടനയും നീതിന്യായ വ്യവസ്ഥയും, കോടതിയുമെല്ലാം സത്യത്തിന്‍റെയും നീതിയുടെയും ധാര്‍മികതയുടെയും മനുഷ്യത്വത്തിന്റെയും പ്രതീകങ്ങളാണ്. പരമോന്നത നീതി പീഠത്തില്‍ നിന്നും കോടതികളില്‍ നിന്നും പുറപ്പെടുവിക്കുന്ന ഓരോ വിധിയും നീതി തേടുന്നവര്‍ക്ക് ദൈവ വചനമാണ്. എന്നിരുന്നാലും പരമ ശ്രേഷ്ടമെന്ന് നാം കരുതുന്ന ഈ വ്യവസ്ഥിതിയിലും നീതി നിഷേധിക്കപ്പെടുന്നവരുടെ, മാനുഷിക പരിഗണന ലഭിക്കാതെ വരുന്നവരുടെ വേദനകളും നഷ്ടങ്ങളും പലപ്പോഴും നാം മറന്നു പോവാറുണ്ട്. രാഷ്ട്രീയക്കാരും, മനുഷ്യാവകാശ പ്രവര്‍ത്തകരും, എന്തിനേറെ, മാധ്യമങ്ങള്‍ പോലും ആ നിലവിളികള്‍ക്ക്‌ ചെവി കൊടുക്കാറില്ല.\n\nജാമ്യം നിഷേധിക്കലും, വിചാരണതടവും ഒരു പരിഷ്കൃത സമൂഹത്തിലെ ‘ജൂഡീഷ്യറി\'ക്ക് അപമാനമാണ്. എന്നാല്‍ ഇന്ത്യയില്‍ ഈ അനീതി നിര്‍ബാധം തുടര്‍ന്നുകൊണ്ടിരിക്കുന്നു. തടവിലാക്കപ്പെടുന്നവര്‍ രണ്ടുതരക്കാരാണ്. ശിക്ഷിക്കപ്പെട്ടവരും, കേസിന്റെ വിധിക്കായി വിചാരണ കാത്തിരിക്കുന്നവരും. ക്രൈം രജിസ്റ്റര്‍ ചെയ്ത്, ഒരു കേസില്‍ പ്രതിയാക്കപ്പെട്ട് കോടതിയില്‍ എത്തിയാല്‍ അയാള്‍ക്ക് ജാമ്യം നല്‍കുന്നത് വൈകുകയോ, ജാമ്യം നിഷേധിക്കുകയോ ചെയ്യാം.  അബ്ദുന്നാസർ മഅദനി, കോയമ്പത്തൂര്‍ സ്ഫോടന കേസില്‍ 9 വര്‍ഷം വിചാരണ തടവുകാരനായി കിടന്നതും, ഇപ്പോള്‍ ബംഗളുരുവിലെ ജയിലില്‍ കഴിയുന്നതും കുറ്റക്കാരനാണെന്ന് തെളിഞ്ഞതു കൊണ്ടല്ല, അത് ഇതുവരെ തീരുമാനിച്ചിട്ടുമില്ല.\n\nകേസില്‍ കുറ്റാരോപിതനാവുന്ന ഒരാള്‍ക്ക്, അയാള്‍ അറസ്റ്റ് ചെയ്യപ്പെട്ട് കോടതിയില്‍ ഹാജരാക്കുമ്പോള്‍ ജാമ്യത്തിന് അപേക്ഷിക്കാം. ‘ജാമ്യം\' എന്നത് സത്യത്തില്‍ ഒരു നിരീക്ഷണമാണ്. “നിന്നെ ഇപ്പോള്‍ വെറുതെ വിടുന്നു, കേസിന്റെ വിധി അനുസരിച്ചാണ് ജയിലിലടയ്ക്കണമോ, വേണ്ടയോ എന്ന് തീരുമാനിക്കുന്നത്\" എന്ന്. \n \nഒരാള്‍ തടവിലാക്കപ്പെടുമ്പോള്‍, അയാളുടെ സ്വാതന്ത്ര്യത്തെ തടവിലിടുമ്പോള്‍, അതയാളുടെ സ്വത്വത്തെ തന്നെ ചോദ്യം ചെയ്യുന്നതിന് തുല്യമാണ്. സ്വാതന്ത്ര്യത്തിന്റെ ആകാശത്തിന് വിലങ്ങു വീഴുന്നു. ഒരാളുടെ ഏറ്റവും വലിയ ജീവിത സുഖം എന്ന് പറയുന്നത്, ആഗ്രഹിക്കുന്ന സ്ഥലത്ത്, സമയത്ത്, ഇഷ്ടപ്പെടുന്ന ആളുകളുടെ കൂടെ സഞ്ചരിക്കുക, ഇടപെടുക എന്നതൊക്കെയാണ്. ഈ ഒരു സുഖമാണ് തടവിലാക്കപ്പെടുന്നതിലൂടെ ഇല്ലാതാവുന്നത്. \n \nനിരവധി കേസുകളില്‍ വധശിക്ഷയ്ക്ക് വരെ വിധിക്കപ്പെട്ടവര്‍ പിന്നീട് നിരപരാധികളാണെന്ന് കണ്ടെത്തുകയും, വിട്ടയക്കപ്പെടുകയും ചെയ്ത സംഭവങ്ങള്‍ ഒരുപാടുണ്ട്. അവര്‍ക്കൊക്കെ നഷ്ടപെട്ടു പോയ ജീവിതകാലം എങ്ങനെ തിരിച്ചു കിട്ടും?\n \nഓസ്ട്രേലിയയില്‍ തന്റെ മകളെ കൊലപ്പെടുത്തി എന്നാരോപിച് ജയിലിലടയ്ക്കപ്പെട്ട ഒരമ്മയെ, വളരെ കാലത്തിനു ശേഷം വിട്ടയച്ചതിനെ പറ്റി എവിടെയോ വായിച്ചതോര്‍ക്കുന്നു. യഥാര്‍ത്ഥത്തില്‍ ആ കുട്ടിയെ ചെന്നായ പിടിച്ചതായിരുന്നുവത്രെ! \n \nഅതുപോലെ 1980’ല്‍ ബീഹാറില്‍ അക്രമികളും, ക്രിമിനല്‍സുമാണെന്ന് ആരോപിക്കപ്പെട്ട് 33 പേരെ പോലീസ് കസ്റ്റഡിയിലെടുത്ത് ക്രൂരമായി പീഡിപ്പിച്ചു. “ഓപ്പറേഷന്‍ ഗംഗാജല്‍” എന്ന് ആ നരവേട്ടക്ക് പേരിട്ട ബുദ്ധിമാന്മാരെ നമസ്കരിക്കണം. കസ്റ്റഡിയില്‍ വെച്ച് ക്രൂര പീഡനങ്ങള്‍ക്കിരയായി ആ 33 പേരുടെയും കാഴ്ച നഷ്ടപ്പെട്ടിരുന്നു എന്നു കൂടി കേള്‍ക്കുമ്പോള്‍ വിധി (അഥവാ ഭരണകൂടം) ആര്‍ക്കു വേണ്ടിയാണ് എന്ന് നാം ആലോചിച്ചുപോകും. \n \nജയിലില്‍ അടയ്ക്കപ്പെടുന്നവര്‍ സത്യത്തില്‍ കുറ്റം ചെയ്തവരാണോ? കുറ്റം തെളിയിക്കപ്പെടുന്നതുവരെ ഒരാള്‍ നിഷ്കളങ്കനാണ് (Presumption of innocence, till proven guilty) എന്നതാണ് നിയമ സംഹിതയിലെ ആധാര വാക്കുകള്‍. ജയിലുകളിലുള്ളവരില്‍ 70% പേരും വിചാരണ തടവുകാരാണ്, ബാക്കി വരുന്ന 30% ശതമാനത്തെ മാത്രമാണ് കുറ്റക്കാരാണെന്ന് കണ്ട് കോടതികള്‍ ശിക്ഷിച്ചിരിക്കുന്നത്. ലോകത്തിലെ തന്നെ ഏറ്റവും വലിയ ജയിലുകളിലൊന്നായ തീഹാര്‍ ജയിലില്‍ പോലും ഭൂരിഭാഗം ആളുകളും കുറ്റം തെളിയിക്കപ്പെടാതെ വെറും ആരോപിതര്‍ മാത്രമാണ്. \n \nജയിലില്‍ കഴിഞ്ഞവരെയും, മാനസിക രോഗ ആശിപത്രികളില്‍ കിടന്നവരേയും അടുത്ത ബന്ധുക്കള്‍ വരെ കൈ ഒഴിയുന്ന, അവഗണിക്കുന്ന, ഒരു സാമൂഹികാവസ്ഥയാണ് ഇന്ന് നിലനില്‍ക്കുന്നത്. സഹജീവികളെ നിരാകരിക്കാനുള്ള വാസന ഭൂരിഭാഗം ജനങ്ങള്‍ക്കുമുണ്ട്.\n \nആയിരക്കണക്കിന് ആളുകള്‍ ജയിലില്‍ കിടക്കുന്നത് വളരെ ചെറിയ കുറ്റകൃത്യങ്ങള്‍ക്കോ, അല്ലെങ്കില്‍ സംശയത്തിന്റെ നിഴലിലോ ആകാം. ഇവരില്‍ ഭൂരിഭാഗവും ദരിദ്രരും പിന്നോക്ക ജനവിഭാഗവുമായിരിക്കും.  അതായത് സ്വന്തം അവകാശങ്ങള്‍ക്കായി പോരാടാന്‍ കഴിയാത്തവര്‍. ആ കുടുംബങ്ങളിലെ ആശ്രയവും അത്താണിയും ഇല്ലാതാക്കപ്പെടുന്നു. ദീര്‍ഘകാലം ജയിലില്‍ കിടന്ന്, പിന്നീട് മോചിതനാവുന്നതിലെ അപമാനം, അര്‍ത്ഥശൂന്യത എന്നിവ ഒരാളുടെ ജീവിതത്തെ തന്നെ തകര്‍ക്കാന്‍ പര്യാപ്തമാണ്. \n \nമനുഷ്യന്റെ സ്വാതന്ത്രത്തെ നിഷേധിച്ചുകൊണ്ട് അവന്റെ തെറ്റുകള്‍ക്ക് ശിക്ഷ നല്‍കുക എന്നാ ശിക്ഷാവിധി പത്തൊന്‍പതാം നൂറ്റാണ്ടിന്റെ ആദ്യകാലങ്ങളിലാണ് പ്രചാരം കൊണ്ടത്‌. സാത്രന്ത്യം മനുഷ്യന്റെ ആത്മാവാണല്ലോ. നാലതിരുകള്‍ക്കുള്ളില്‍ കിടന്ന്, സ്വാതന്ത്ര്യ നീനത അനുഭവിക്കുന്നത് കുറ്റവാളിയുടെ മാനസാന്തരത്തിന് വേണ്ടിയാണ്. പക്ഷെ നിരപരാധി ആയ ഒരാളുടെ കാര്യമോ? എന്തായാലും അടുത്തീയിടെ ഉണ്ടായിട്ടുള്ള പല കോടതി വിധികളും തടവിലാക്കപെടുന്നവരുടെ അവകാശങ്ങല്‍ക്കായി നിലപാടെടുക്കുന്നുണ്ട് എന്നത് ആശ്വാസം തരുന്നുണ്ട്. കോടതില്‍ വിധികള്‍ പോലും നിസ്സഹായമായിരുന്ന അടിയന്തിരാവസ്ഥ കാലത്ത്, ഈ പേരില്‍ ഒരുപാട് മനുഷ്യായുസ്സുകള്‍ പൊലിഞ്ഞു പോയിട്ടുണ്ട്. \n \n1980ന് ശേഷമുണ്ടായ ഒരുപാട് വിധികള്‍ തടവുകാരുടെ അവകാശ സംരക്ഷണത്തിന് പ്രാധാന്യം നല്‍കുന്നുണ്ട്. തടവുകാരോട് കൂടുതല്‍ മനുഷ്യത്വപരമായ സമീപനം സ്വീകരിക്കുകയും, അവരുടെ അവകാശങ്ങള്‍ സംരക്ഷിക്കുകയും ചെയ്യുന്ന കനിവിന്റെ സമീപനമാണ് നമുക്ക് ആവശ്യം. “ആയിരം കുറ്റവാളികള്‍ രക്ഷപെട്ടാലും ഒരു നിരപരാധി പോലും ശിക്ഷിക്കപ്പെടരുത്” എന്ന വാക്യം സത്യമായി ഭവിക്കട്ടെ.!"
    },
	{
      "title" : "പ്രാദേശിക വാദവും വർഗീയതയും",
      "author" : "ത്വാലിബ്‌",
      "image" : "https://gitlab.com/sabith.m.khathim/magazine2k17/raw/master/images/cover_4.jpg",
      "content" : "“നമുക്ക് സാംസ്കാരികമായി ഒരു തരത്തിലും പൊരുത്തപെടാൻ പറ്റാത്തവരാണ് ഇവിടെ ജോലിക്കായി എത്തുന്നത്‌. വിദ്യാഭ്യാസം കുറഞ്ഞവർ മാത്രമല്ല ക്രിമിനൽ പശ്ചാത്തലമുള്ളവരുമാണ് ഇവരിൽ അധികവും. അവർ ഇവിടെ വീടുംവെച്ച് ഇവിടെതന്നെ കല്യാണവും കഴിച്ച് ഇവിടുത്തെകാരായി മാറും. നമുടെ പാവം പെൺകുട്ടികളെ വലിച്ചെടുക്കാൻ അവർക്ക് പ്രയാസമൊന്നും കാണില്ല. ഭീകര സംഘടനയായ I.S -ൽ ചേരാൻ വരെ നമ്മുടെ കുട്ടികളെ സ്വാധീനിച്ചു കൊണ്ടുപോവാൻ കഴിയുന്നു. \n\nലീലാമേനോൻ: മുഖ്യമന്ത്രിയുടെ യോഗത്തിൽ അക്കാര്യം ഉയർന്നു വന്നിരുന്നു. കേരളത്തിൽനിന്ന് ചെറുപ്പക്കാർ I.S ൽ ചേരാൻ പോയി എന്ന വാർത്ത‍ റിപ്പോർട്ട്‌ ചെയ്യുന്നത് സൂക്ഷിച്ചു വേണമെന്നായിരുന്നു മുഖ്യമന്ത്രിയുടെ നിർദേശം. മലയാളികൾക്ക് ഭീകരബന്ധമുണ്ടെന്ന വാർത്ത‍ പരന്നാൽ ഗൾഫ്‌ രാജ്യങ്ങളിലെ മലയാളികളുടെ ജോലിയെ പ്രതികൂലമായി ബാധിക്കും പോലും. \n\nസുഗതകുമാരി: ഇതുതന്നെയാണ് ഇവിടുത്തെ പ്രശ്നം. സത്യം പറയാൻ പേടിയാണ്. ഭീകരപ്രവർത്തനത്തെ പ്രോത്സാഹിപ്പിച്ച സംസ്ഥാന സർക്കാറുകളാണ് ഇപ്പോഴത്തെ അവസ്ഥയ്ക്ക് കാരണം. പ്രണയ കുരുക്കിൽ പെടുത്തി പെൺകുട്ടികളെ മതം മാറ്റി ഭീകര പ്രവർത്തനത്തിനു ഇരയാക്കുന്നവരെയും സംഘടനകളെയും നിയമത്തിനു മുന്നിലെത്തിക്കണം. ഇതിനെ മതവുമായോ വിശ്വാസമായോ ബന്ധിപ്പിക്കരുത്. കാസർഗോഡ്, മലപ്പുറം ജില്ലകളിൽ സ്കൂളുകളിൽ കഴിഞ്ഞ സർക്കാറിന്റെ കാലത്ത് മലയാളം അധ്യാപകരുടെ ഒഴിവ് വന്നപ്പോൾ നിയമിച്ചത് അറബി അദ്ധ്യാപകരെയാണ്. മലയാളം എഴുതാൻ പോലും അറിയാത്ത അറബി മാത്രം അറിയാവുന്നയാളുകളെയാണ് നിയമിച്ചത്.”\n\nഇന്ത്യയിലെ ജനങ്ങളെ - തൊഴിലാളികളെ \'അന്യരായി\' - തൊട്ടുകൂടത്തവരായി -മാറ്റിനിർത്തപ്പെടേണ്ടവരായി കാണുകയാണ് വിദ്യാസമ്പന്നരും സാമൂഹ്യ മണ്ഡലങ്ങളിൽ സ്പഷ്ടമായ നിലപാടുകളാലും അറിയപെടുന്ന സുഗതകുമാരി ടീച്ചറും ലീല മേനോനും. മറുനാടൻ തൊഴിലാളികളെ കുറിച്ചുള്ള ഇവരുടെ പരാമർശം ഇവരുടേതുമാത്രമല്ല, മറിച്ച് അത് മലയാളികളുടെ ഒന്നടങ്കംമുളള അഭിപ്രായമാണ് എന്നതാണ് യഥാർത്ഥ്യം. ഇത് പ്രാദേശിക വാദത്തിന്റെ അടിവേരുകളിൽ ഒന്നാണ്. \n\n\"സ്വന്തം പ്രദേശത്തോടും അവിടുത്തെ ജനങ്ങളോടുമുളള വൈകാരികമായ അടുപ്പവും മറ്റ് പ്രദേശങ്ങളിലുള്ളവരോടുള്ള അകൽച്ചയുമാണ് പ്രാദേശിക വാദം.\" ഇന്ന് ഇന്ത്യയിലുടനീളം നിലനിൽക്കുന്ന പ്രതിഭാസമാണ് ഇത്. പ്രത്യേകിച്ച് കേരളത്തിൽ ഇതിന് ആക്കം കൂട്ടിയത് മറു നാടൻ തൊഴിലാളികളുടെ പ്രവേശനമാണ്. ഈ പ്രാദേശിക വാദത്തിന്റെ ഫലമായി ഇന്ത്യയിലെ ചില പ്രദേശങ്ങളിലുള്ളവർ മറ്റു പ്രദേശങ്ങളിലുള്ളവരോട് വിദേശികളോടെന്നപോലെ പെരുമാറുന്നു. ആന്ധ്രാപ്രദേശ് വിഭജിച്ച് തെലങ്കാന രൂപീകരിക്കുന്നതിനുണ്ടായ പ്രധാന കാരണം \'മണ്ണിന്റെ മക്കൾ\' വാദമാണ്. പ്രാദേശിക വാദം എന്ന പദം പ്രാദേശിക ആശയങ്ങളുടെ പ്രവർത്തനത്തെ സാധൂകരിക്കുന്നതിനാൽ ഓരോ വ്യക്തിയും ജനിച്ചു വളർന്ന പ്രദേശത്തിന്റെ കാര്യങ്ങൾ തങ്ങൾക്ക് ആണ് എന്ന് വാദിക്കുകയും മറ്റുപ്രദേശങ്ങളിൽ നിന്ന് കുടിയേറിയവരെ ആട്ടിയോടിക്കുകയും ചെയ്യുന്നു. തികഞ്ഞ വിദ്യാഭ്യാസ നിപുണർ പോലും പ്രസ്തുത വാദത്തെ ന്യായീകരിക്കുന്നതായി കാണുന്നു.\n\n1905-ലെ ബംഗാൾ വിഭജനത്തോടെയാണ് പ്രാദേശിക വാദത്തിന്റെ വിത്ത് ഇന്ത്യൻ മണ്ണിൽ വേരോടുന്നത്. ബ്രിട്ടീഷ്‌ ഭരണകൂടത്തിന്റെ \'ഭിന്നിപ്പിക്കുക ഭരിക്കുക\' എന്ന ഭരണതന്ത്രം അതിന് വെള്ളവും വളവുമായി തീർന്നു. നിലവിലെ ഇന്ത്യയിലെ രാഷ്ട്രീയ സാമൂഹിക മതപരമായ അരക്ഷിതാവസ്ഥയ്ക്ക് എല്ലാംതന്നെ കാരണം ബ്രിട്ടീഷ്‌ ഭരണകൂടത്തിന്റെ കിരാത ചെയ്തികളാണ് എന്നതിൽ സംശയമില്ല. കഴിഞ്ഞ കുറെ വർഷങ്ങളായി മുല്ലപെരിയാർ വിഷയത്തിൽ തമിഴ്നാട്‌ - കേരളം തർക്കം അതിനൊത്ത ഒരു ഉദാഹരണം മാത്രം. മതത്തിനും ജാതിക്കും തനിയെ പ്രാദേശിക വാദത്തെ ബലപെടുത്തി നിലനിർത്താനുള്ള കഴിവ് വർധിക്കുന്നത്, ജനതയെ വൈകാരികമായി ഒന്നിച്ചു നിർത്താൻ ശേഷിയുള്ള \'ഭാഷയുമായി കൂടി ചേരുംമ്പോഴാണ്. എല്ലാത്തിനുപരി ഇതിന് മാനസിക തലവുമായി അഭേന്ധ്യമായ ബന്ധം ഉണ്ട് എന്നതാണ്. നിലവിലെ ഇന്ത്യൻ രാഷ്ട്രീയ അരക്ഷിതാവസ്ഥയിൽ ഏതൊരു പ്രദേശത്തെയും മത വൽകരിക്കുന്നതായി കാണുന്നു. ഇത് വർഗീയതയ്ക്ക് തുടക്കം കുറിക്കുന്നു. \n\nമറുനാടൻ തൊഴിലാളികളുടെ ആഗമനം വർഗീയ പ്രശ്നമായി മാറുന്നത് ജിഷ വധക്കേസ് പോലുള്ളവയിൽ ഒരു മുസ്ലിം നാമകാരിയും മറുനാടൻ തൊഴിലാളിയുമായ അമീറുൽ ഇസ്ലാം പാത്രമാകുമ്പോഴാണ്. അതേപോലെ മറുനാടൻ തൊഴിലാളികളെ ഒന്നടങ്കം പ്രശ്നക്കാരായി കാണുന്നത് സൗമ്യയെ കൊന്ന കൊടും കുറ്റവാളി \"ഗോവിന്ദച്ചാമി\" കേരളീയൻ എല്ലാത്തതാകുമ്പോഴും ആണ്. \'ഫാസിസത്തിന്റെ ഇന്ത്യൻ പതിപ്പാണ് വർഗീയത\' എന്ന് ജവഹർലാൽ നെഹ്‌റു പറയുമ്പോൾ, ബ്രിട്ടീഷ്കാരുടെ കാലഘട്ടത്ത് തുടക്കമിട്ടു അവർ തന്നെ വലംവെച്ചുകൊടുത്ത് ഇന്ത്യ വിഭജനത്തിൽ കലാശിച്ചിട്ടും അവസാനിക്കാതെ ഇന്നും ഇന്ത്യൻ സമൂഹത്തിൽ രാക്ഷസ താണ്ഡവം അരങ്ങേറുന്നു വർഗീയത പ്രക്രതിയുടെ കൂടെ എന്നും നിലകൊണ്ട് \'കവിയത്രിയുടെ\' വാക്കുകളിൽ കാണുന്നത് വേദനാജനകമാണ്. സ്വന്തം മതത്തോടുള്ള അമിതാവേശവും മറ്റു മതങ്ങളോടുള്ള നിന്ദയുമാണ് വർഗീയതയ്ക്ക് കാരണമാകുന്നത്. ഒരു മത വിശ്വാസി വർഗീയ വാദിയല്ല. എന്നാൽ മതത്തെ കരുവാക്കി രാഷ്‌ട്രീയം കളിക്കുന്നവൻ വർഗീയ വാദികളാണ്. ഈ അധികാര രാഷ്ട്രീയക്കാർ നല്ല ഹിന്ദുക്കളോ നല്ല മുസ്ലിമുകളോ അല്ല; നേരെ മറിച്ച് ഇവരെ ആപത്കരികളായ രാഷ്ട്രീയ ദുഷ്ടശക്തികളായി കാണേണ്ടതാണ്. ഇവരെ സംബന്ധിച്ചിടത്തോളം ദൈവവും മതവും രാഷ്ട്രീയവും അധികാരവുമെല്ലാം സുഖ ഭോഗ ജീവിതത്തിനും രാഷ്ട്രീയ ലക്ഷ്യപ്രാപ്തിക്കുള്ള കരുക്കളുമാണ്\". \n\nമറുനാടൻ തൊഴിലാളികളുടെ ആഗമനത്തിനു മറ്റൊരു കാരണം ദാരിദ്രമാണ്. ഒരോ മനുഷ്യനും ജീവിക്കാൻ ഏറ്റവും ലളിതമായ ചില ഉപഭോഗ ആവശ്യങ്ങളായ ഭക്ഷണം, പാർപ്പിടം, വസ്ത്രം, വിദ്യാഭ്യാസം, ആരോഗ്യം തുടങ്ങിയവ നേടുന്നതിനുള്ള കഴിവില്ലായ്മയാണ് ദാരിദ്ര്യം. ദാരിദ്ര്യം അനാരോഗ്യത്തിനും കാര്യക്ഷമതയില്ലായിമയ്ക്കും കാരണമായി തീരുകയും സമൂഹത്തിന്റെ ഉത്പാദനക്ഷമത കുറയ്ക്കുന്നതിനും ദേശത്തിന്റെ മൊത്തത്തിലുള്ള തകർച്ചയ്ക്ക് മാധ്യം കുറിക്കുന്നു. ഇരുപതാം നൂറ്റാണ്ടിന്റെ പകുതിയോട് കൂടെയാണ് രാജ്യത്ത് വ്യാപകമായി ദാരിദ്ര്യം പിടിച്ചുലയ്ക്കാൻ തുടങ്ങിയത്. ദരിദ്രത്തിന്റെ വ്യാപ്തി വ്യക്തമാക്കുന്നതാണ് വ്യാപകമായി മുക്കിലും മൂലയിലും ഒഴിഞ്ഞ വയറും അർദ്ധനഗ്നമായ ശരീരവുമായി ഹോട്ടലിന്റെ പിറകിലും ബസ്‌ സ്റ്റാന്റുകളിലും പീടിക കൊലയിയിലും ഫുട്പാത്തുകളിലും കുഴിഞ്ഞ കണ്ണുമായി രാവെന്നോ പകലെന്നോ അറിയാത്ത ഓരുപാടു ജന്മങ്ങൾ. ഇവർ ഉരുതിരിഞ്ഞുവന്നത് സമൂഹത്തിലെ അസമത്വത്തിൽ നിന്നാണ്. ഒന്നിനു പുറകെ മറ്റൊന്നായി വരുന്ന സർക്കാറുകളുടെ ആഡംബര വാഹനങ്ങൾ പലതും ഇവരുടെ കൺമുന്നിലൂടെ കടന്നുപോകാറുണ്ടെങ്കിലും ഉയർത്തിവെച്ച ഗ്ലാസുകൾ താഴ്ത്തി സമൂഹത്തിന്റെ നഗ്നമായ അസമത്വം ദർശിക്കാൻ ഇവർക്ക് കഴിയാതെ പോകുന്നു. മനുഷ്യത്വം നഷ്ടപ്പെട്ട അധികാര വർഗത്തെ തീറ്റിപൊറ്റിക്കൊണ്ടിരിക്കുകയാണ് കേരളത്തിലെ ഓരോ മലയാളിയും എന്ന സത്യം ലജ്ജാപരമാണ്.\n\nദാരിദ്ര്യം എന്ന പ്രശ്നം പരിഹരിക്കുന്നതിൽ നിർണായക ഘടകം തൊഴിലില്ലായ്മ പരിഹരിക്കൽ ആണ്. സ്വാതന്ത്ര്യാനന്തരം ദേശവ്യാപകമായി രൂപം കൊണ്ട ദരിദ്ര്യത്തിന്റെ മുൾമുനകൾ കേരളത്തിൽ സൃഷ്ടിച്ച അസന്തുലിതാവസ്ഥയായിരുന്നു അറുപതുകളിൽ മലയാളികൾ \'ഗൾഫ്‌ \'രാജ്യങ്ങളിലേക്ക് പട്ടിണി ഇല്ലാതാക്കാൻ ജീവൻ പണയം വെച്ച് കര കടന്നത്. എണ്ണ ഖനനം അറേബ്യൻ സമ്പദ് വ്യവസ്ഥയേ വികസനത്തിന്റെ കളിത്തൊട്ടിലിൽ എത്തിച്ചു. അതിനാൽ തന്നെ എണ്ണപ്പണത്തിന്റെ പകുതി ഗൾഫ്‌ മലയാളികൾ വഴി കേരളത്തിലേക്കും ഒഴുകി. ഈ ഒഴുക്ക് അത്ഭുതവാഹകമായിരുന്നതിനാൽ കേരളത്തിലെ ചുറു ചുറുക്കുള്ള യുവാക്കളും യുവതികളും ബുദ്ധി രാക്ഷസരും ഇന്ത്യ വിട്ട് വിദേശ നാടിൻറെ പൊന്ന് ലക്ഷ്യമാക്കി സഞ്ചരിച്ചു. അവർ കേരളീയ ജീവിതം അവിടെയുള്ള ജീവിത രീതിയുമായി സമന്വയിപിക്കുകയും വിദേശ സംസ്കാരം കേരളമണ്ണിലേക്ക് കൊണ്ടുവരുകയും ചെയ്തു. ഇതിന്റെ ഫലമായാണ് ഇന്ന് കേരളത്തിൽ ഒട്ടുമുക്കാൽ ഭാഗത്തിലധികം വരുന്ന കോൺഗ്രീറ്റ് മാളിക വീടുകളും നഗര പ്രദേശങ്ങളിലെ വൻ ബിൽഡിങ്ങുകളും. ഇവയ്ക്കല്ലാം പിറകെ വിദേശ രാജ്യങ്ങളിലെ സമ്പത്തും സംസ്കാരവും മലയാളികളുടെ വിയർപ്പിന്റെ ചൂടുമാണ്. അറബിപൊന്നിന്റെ തിളക്കം മനസിലാക്കിയ മലയാളികൾ ഇന്നും അവിടം വിട്ടിട്ടില്ല എന്നത് അതിന്റെ മാറ്റം വർധിപ്പിക്കുന്നു. മാത്രവുമല്ല മലയാളികൾ പൊതുവേ ഉയർന്ന പദവിയും ശമ്പളവും സാധ്യമാക്കുന്ന ഓഫീസ് ജോലികൾ ചെയ്യാൻ താല്പര്യവും ഉള്ളവരാണ്. സ്വന്തം നാട്ടിൽ മലയാളികളുടെ മനസിൽ ആകൃഷ്ടമായ ജോലി സജ്ജമാക്കാൻ ഭരണ മേഖലയ്ക്ക് സാധിക്കുന്നുമില്ല. അതിനാൽ തന്നെ കേരളത്തിന്റെ വികസനാവശ്യങ്ങൾക്ക് ഉതകുന്ന ജോലികൾ ഏറ്റെടുക്കാൻ ആളുകളെ കണ്ടത്താൻ സാധിക്കാതെ വന്ന സന്ദർഭത്തിലാണ് ആദ്യം തമിഴരും പിന്നീട് കേരളത്തിന്റെ സമ്പൽ സമൃദ്ധി അറിഞ്ഞതിന് പിറകെ ഓരോ ദേശക്കാരും എത്തിയത്. ഇവർ ഇവിടേക്ക് വന്നിരുന്നില്ലെങ്കിൽ കേരളത്തിന്റെ മുഖഛായ പണ്ടത്തത് പോലെതന്നെ ഉണ്ടാകുമായിരുന്നു. കേരളത്തിന്റെ നിലവിലെ വ്യവസായ പുരോഗതിക്കു പിന്നിൽ നമ്മൾ ബംഗാളികൾ എന്നും ഒറ്റ നോട്ടത്തിൽ വിളികുന്ന അസാംകാരും ഒറീസക്കാരും എല്ലാം ആണ്. ഇന്ന് ലോകത്തിന്റെ ഏത് മുക്കിലും മൂലയിലും മലയാളി പ്രവാസികളെ കാണാം. കുടിയേറ്റത്തിന്റെ എല്ലാ ഗുണഫലങ്ങളും അനുഭവിച്ചറിഞ്ഞ നമുക്കങ്ങനെ ഇതര സംസ്ഥാന തൊഴിലാളികൾക്കതിരെ ശബ്ദം ഉയർത്താനാകും? നാം അന്യരായി കാണുന്ന ഇതരസംസ്ഥാന തൊഴിലാളികളും അവരുടെ കുടുംബത്തെയും ഏതുവിധേന പുഛിക്കുന്നുവോ അതെ അവസ്ഥയിൽതന്നെ കേരള കരയുടെ വികസനത്തിന്‌ അധ്വാനിക്കുന്ന വിദേശ മലയാളികൾ വിദേശത്തും കടുത്ത പീഡനങ്ങൾക്കും അസമത്വങ്ങൾക്കും ഇരയാകുന്നുണ്ട് എന്നുകൂടെ ചിന്തിക്കണം. ഓരോ മനുഷ്യനും സ്വന്തം നാട് എന്നത് അവന്റെ ജീവവായുവാണ്. അതുനഷ്ടപെടുത്തി മറ്റിടങ്ങളുലേക്കുള്ള ഒടുങ്ങാത്ത യാത്രയ്ക്ക് പ്രേരിപ്പിക്കുന്നത് ജന്മനാട്ടിലെ കുടുംബത്തിന്റെ കണ്ണുനീരാണ്. കേരളത്തിലുള്ള നാം \'അന്യർ \' എന്നുവിളിക്കുന്നവർ നമ്മുടെ സഹോദരി സഹോദരന്മാരാണ് എന്തെന്നാൽ ഇന്ത്യ നമ്മുടെ രാജ്യമാണ്. \n\nഇന്ത്യയിൽ നിലവിലെ പരിതസ്ഥിതിയിൽ ഉത്തരേന്ത്യൻ സംസ്ഥാനങ്ങളിലെ ജാതീയ മത അസന്തുലിതാവസ്ഥയിൽനിന്ന്‌ ഉയർന്നുവന്ന ഗുരുതര സാമൂഹ്യപ്രശ്നങ്ങൾക്കു സമാനമായ സംഭവങ്ങൾ കേരളത്തിലും അടുത്തകാലങ്ങളിൽ നടക്കുകയുണ്ടായി. അസമത്വവും ചൂഷണവും ഇല്ലാതാക്കുക എന്ന പ്രഖ്യാപനത്തോടെ കേരളത്തിൽ കമ്മ്യൂണിസ്റ്റ്‌ ഭരണകൂടം നിരന്തരം അധികാരത്തിൽ പ്രവേശിച്ചിട്ടും നാളിത്രവരെയായി ജാതീയ സാമ്പത്തിക മതേതരത്വം വ്യക്തമായും സ്പഷ്ടമായും \"മറ്റു (കോൺഗ്രസ്‌) ഭരണകൂടങ്ങൾക്ക്\" സാധിക്കാൻ കഴിയാതിരുന്നത് പോലെ ഇവർക്കും സാധിച്ചിട്ടില്ല. എന്നിരുന്നാലും ഉത്തരേന്ത്യൻ സംസ്ഥാനങ്ങളിൽ നിന്ന് വവ്യത്യസ്ഥമായ ഏറെ കുറെ മികച്ചനിലയിലുള്ള ജാതീയ സമത്വം കൈവരിക്കാൻ സാധിച്ചിട്ടുണ്ട്. കഴിഞ്ഞ ദശാബ്ദങ്ങളിലെ അനിയന്ത്രിത പ്രശ്നമായിരുന്നു ജാതീയത (ഇന്നും പാലക്കാടും കാസർകോടും ജില്ലകളിലും നിലനിൽക്കുന്നുണ്ടെങ്കിലും). എന്നാൽ \"ഈ ദശാബ്ദത്തിലെ ഏറ്റവും ചൂടുപിടിച്ച വിഷയമാണ്‌ ഇതര സംസ്ഥാന തൊഴിലാളികളുടെ പ്രശ്നം\" കാണുന്നത്. ഈ പ്രസ്തുത വിഷയത്തിനു കാരണം ഗൾഫ്‌ രാജ്യങ്ങളിൽ നിന്നും മറ്റു ഇതര രാജ്യങ്ങളിലെ തൊഴിലാളികളെ നിസഹായം തിരിച്ചയക്കുന്നതാണ്. ഇത് കേരളത്തിന്റെ സമ്പദ് വ്യവസ്ഥയിൽ മറുനാടൻ തൊഴിലാളികൾ ഉണ്ടെങ്കിലും ഇല്ലങ്കിലും ബാധിക്കും.\n\nലോകത്തിലെ എല്ലാ മുസ്ലിങ്ങളും തീവ്രവാദികൾ ആണെന്നാണ് കഴിഞ്ഞ ഏതാനും വർഷങ്ങളായി സമൂഹത്തിൽ വിവിധ സാമൂഹ്യമാധ്യമങ്ങൾ വഴി പ്രചരിപിച്ചുകൊണ്ടിരിക്കുന്നത്. ഇതര മത സംഘടനകളുടെ സോഷ്യൽ മീഡിയ ഗ്രൂപ്പുകൾ അന്വേഷണ ഏജൻസികൾ മുഖേനെ അന്വേഷിച്ചാൽ മനസിലാക്കാൻ സാധിക്കും. കേരളത്തിലെ മുസ്ലിങ്ങളുടെ അവസ്ഥയും ഭിന്നമല്ല. അതിനേക്കാൾ പരിതാപകരമായ അവസ്ഥയാണ്‌ പുറമേ നിന്നും കേരളത്തിലേക്കു വരുന്നവരുടെ കാര്യം. ഇസ്ലാമിന്റെ പ്രത്യേയ ശാസ്ത്രം തീവ്ര-ഭീകര വധത്തിന് എതിരാണെന്ന് ആണയിട്ട് പറഞ്ഞാലും ഒരുത്തനും വിശ്വസിക്കില്ല. ഈ കാര്യത്തിൽ സോഷ്യല്‍ മീഡിയ കൊണ്ടുണ്ടായ ഉപയോഗം വലുതു തന്നെയാണ്. \n \nചുട്ടുപൊള്ളുന്ന വെയിലിൽ നട്ടുച്ചയ്ക്ക് യാതൊരു സുരക്ഷാക്രമീകരണവും കൂടാതെ നിർമ്മാണ പ്രവർത്തനം നടത്തുന്ന ഓരോ വ്യക്തിയും നമ്മുടേത് പോലതെന്നെ മജ്ജയും മാംസവുമുള്ള ജീവികളാണെന്ന ബോധം ഓരോ മനുഷ്യനും ഉണ്ടാകേണ്ടതുണ്ട്. നഗര പ്രാന്ത പ്രദേശത്തിലെ ചേരികളിൽ അന്തിയുറങ്ങുന്ന ഓരോ മനുഷ്യനും നമ്മളെപൊലത്തെന്നെ ഒരു സുരക്ഷിത കേന്ദ്രത്തിൽ ഉറങ്ങാൻ ആഗ്രഹിക്കുന്നവനാണ്. മനുഷ്യ-ജീവനും അവന്റെ സുരക്ഷിതത്തിനും ഭാഷയുടെയോ ജാതിയുടെയോ മതത്തിൻെറയോ നിരത്തിന്റെയോ അവൻ/അവൾ ചെയ്യുന്ന തൊഴിലിന്റെയോ പേരിൽ വിവേചിക്കുന്നത് തീര്‍ത്തും മനുഷ്യത്വരഹിതമാണ്.\n\n\"മനുഷ്യൻ മനുഷ്യൻ ആയിത്തീരുന്നത് മനുഷ്യത്വം ഉള്ളപ്പോൾ മാത്രമാണ് \"."
    },
	{
      "title" : "Live. Love. Laugh.",
      "author" : "Keerthana Pathmanabhan",
      "image" : "https://gitlab.com/sabith.m.khathim/magazine2k17/raw/master/images/cover_5.jpg",
      "content" : "When Sabikka (Sabith) said me to write an article for the college magazine which should be more lively and genuine. At first, I don\'t have any idea what should I write which shoudn’t be an artificial and bunch of flowery words! Okay now am using so much flowery usage of words!  All I want to share in this little space is the weird-funny-rude-sad oh my... I don\'t have any words to say when I got a short hair cut!! It was a damnshock to my, friends, near dear neigh-bors!! Most of them went crazy and many of them told me very rude words which is unforgettable. That time I was in wonderland. Like Alice in wonder-land. I was wandering why boys can do all those haircut and trends were girls can\'t be? If you find I\'m leaning to femi-nist perspective. Oh no. It\'s not like that. Its all about how the boys and girls has been treated this society. Itisn\'t any crime or has any second meaning were a girl with short hair? I can\'t understand. I was totally insane when people keep asking me why\'d you cut your hair? Even my aunty said to me, better you don\'t come with me it will be a shame to me. What was that? I was isolated from my family. Literally. When I went college, yes Deedi Ma\'am said the first compliment. That was like WOW. I was totally happy and my classmates and college mates find some pretty cool nicknames after this haircut. I like to share the most fa-mous so-called nickname here, ‘Pachaalam’.\nI heard lot of good and bad reviews for this cut. But all I want to say is being a girl is not a curse or can\'t do whatever she like to do. Listen people, its her hair and let her do whatever she likes to do.  There\'s no voice for any second person. Not just girls with long hair are beautiful. Both long \& short hair girls are pretty, bold and free in this world. Not just hair, girls have all that right to wear all kinda outfits, do all the fun. Asking why and how can she? That\'s simple it\'s her life her decisions.\n\nIts enough to do whatever she like to. Style statement is a personal choice; it will have shown like differ ways. Not a big deal. Another weird experience of mine was I put my Instagram \& WhatsApp profile picture that I\'m wearing a white short. Frankly I ex-pected my so-called brothers should say anything rude about this picture but they didn\'t but my two or three classmates argued very bad about that picture saying this and that. My besties said that maybe she\'s jealous of you because she can\'t do what-ever I do. People of all age groups mindset are narrow they still can\'t think forward. I don\'t understand why we care all that society who doesn\'t cares us without blaming for no reasons? I hate people saying that \"...but you\'ve to think about the society\".\n \nHow pathetic!! I\'m not a rebel or any anti-social. I\'m just a girl who irritated with such norms, rules, regulations etc. Girls who go against such rules should be considered as Slut, yes girls who roaming at night are OF COURSE prostitute. That\'s what our thought. In short girl who having a boy friends, short hair and wearing short outfits are THAT kinda girl, in Malayalam pharse \"aval matttee type girl aada\". All I want say is at first people should avoid thier pre-judgemental behavior. That\'s it. Think well and do good things. Let’s restore the peace. Don\'t interfere and comment others life especially if you don\'t know them properly. Be good at hear. Live. Love. Laugh."
    },
	{
      "title" : "ചുടലയിലെ ചിത്രശലഭങ്ങൾ",
      "author" : "വിവേക്.പി.വി",
      "image" : "https://gitlab.com/sabith.m.khathim/magazine2k17/raw/master/images/cover_6.jpg",
      "content" : "നവമാസങ്ങളുടെ ഗഹനശയ്യയ്ക്കൊടുവിൽ\nപൂവൊന്നതാ ഇരുളിൽ നിന്ന് വെട്ടത്തിലേക്ക്\nമങ്ങിയ കാഴ്ചകളേകുമാ  വെട്ടത്തിലിന്നിതാ\nജ്വലിക്കുന്നയുൾകാഴ്ചയുമായതു നിൽപ്പൂ\nഎന്തിനീ പ്രായാണമെന്ന ചോദ്യം മുഴങ്ങവേ\nപതിയുന്നിതാ ആദർശകിരണങ്ങൾ നെറുകിൽ\nഉന്മാദയായ് മുന്നോട്ടു നീങ്ങവേ, അറിഞ്ഞീല\nഅജ്ഞാതമാമൊരു കാറ്റു വലഞ്ഞത്‌\nകാണുന്നിതാ...അതിനിടയിലൂടെ, സഹയാത്രികരെ,\nഅവരെയതിനോട് ബന്ധിച്ച ശക്തിയെ\nകാറ്റിനെ വരവേൽക്കുന്നവരെയും കാറ്റിലാടുന്നവരെയും\nകാറ്റടിച്ച് ഇതളറ്റവരെയും കാണുന്നിതാ...\nപിന്നീട് ഒരിക്കൽ,  ശക്തിയും യുക്തിയും,\nഇണങ്ങിയപ്പോളതാ..., മുഴക്കം നിലച്ചു\nഅറിഞ്ഞതാ, മങ്ങലുകളെ നീക്കുമാ രഹസ്യത്തെ,\nഒഴിച്ചു കൂടാൻ സാധിക്കാത്ത ആ യാഥാര്‍ത്ഥ്യത്തെ,\nഇതളറ്റവരെയും, ആടിയവരെയും, വരവേറ്റവരെയും\nസൃഷ്ടിച്ചത്‌ കാറ്റാണെന്ന സത്യത്തെ!\nപച്ചയാമീ വാക്കുകളത്‌ പൊഴിക്കവേ,\nഇതളറ്റ പൂക്കളുടെ കൈകൾ പിടിക്കവേ,\nകാറ്റിതാ അതിന്മേൽ ചുഴലിയായി വർജിപ്പൂ\nസഹയാത്രികർ കേഴുന്നു, കരയുന്നു, പിൻതിരിയാൻ\nതുപ്പലുകളും തീണ്ടലുകളുമങ്ങു വേറെ!\nനിസ്സഹായനാ പൂവിന്റെ രോദനം\nസൃഷ്ടിച്ചു ഉള്ളിൽ ഉദ്യാനമൊന്ന്‌\nശലഭങ്ങൾ പറക്കുമാ ഉദ്യാനമെങ്ങും,\nസുഗന്ധം പരത്തുന്നിതാ പൂക്കളെല്ലാം\nഉള്ളിന്റെയുള്ളിലെയീ  ഉദ്യാനമെന്നാ\nകാറ്റിന്റെ വേഗതയെ മറികടക്കുക?\nചോദ്യത്തിൻ കടലിൽ ഇന്നുമാപൂവിതാ\nപങ്കായമില്ലാ തോണിയിലിരിപ്പൂ. "
    },
	{
      "title" : "മനസ്സ്",
      "author" : "രാജേഷ്.പി.പള്ളിപ്പുറത്ത്",
      "image" : "https://gitlab.com/sabith.m.khathim/magazine2k17/raw/master/images/cover_7.jpg",
      "content" : "മനസ്സെന്നാല്‍ മനസ്സ്\nചാഞ്ചാടും മനസ്സ്\nചിന്തിച്ചു പോകുന്നതിനായ്\nദൂരപരിധികളില്ലാത്ത മനസ്സ്\nപുലര്‍കാല ചിന്തകള്‍ തുടങ്ങും\nഅത് പാതിരാവരെ തുടരും\nകഴിഞ്ഞതിനെപ്പറ്റി ഓര്‍ക്കും\nഅതില്‍ സങ്കടപ്പെടും മനസ്സ്\nവരാനുള്ളതിനെപ്പറ്റി ഓര്‍ക്കും\nഅതില്‍ വ്യാകുലപ്പെടും മനസ്സ്\nഈ നിമിഷത്തെപ്പറ്റി മാത്രം\nഒന്നും ഓര്‍ക്കാത്ത വലിയൊരു മനസ്സ്\nഈ നിമിഷമെത്ര ധന്യം \nഎന്ന് അറിയാത്ത മര്‍ത്ത്യന്‍റെ മനസ്സ്\nപോസിറ്റിവിനെപ്പറ്റി പറയും\nനെഗറ്റിവ് ചെയ്യുമീ മനസ്സ്\nമന:ശ്ശാസ്ത്രമൊക്കെ പറയും\nതീരെ മനശ്ശാസ്ത്രമില്ലാത്ത മനസ്സ്\nമന:ശ്ശക്തിയെ പറ്റി പറയും\nതീരെ മനശ്ശക്തിയില്ലാത്ത മനസ്സ്\nമനസ്സെന്നാല്‍ മനസ്സ്\nമര്‍ത്ത്യന്റെ കാട്ടാള മനസ്സ്"
    },
	{
      "title" : "മൂകവിലാപം",
      "author" : "അഷിത",
      "image" : "https://gitlab.com/sabith.m.khathim/magazine2k17/raw/master/images/cover_8.jpg",
      "content" : "ഓർക്കുന്നു ഞാനിന്നാ\nഹൃദയത്തിൽ തേങ്ങൽ\nകൊഴിഞ്ഞു പോം ഇലകളെ\nസ്നേഹിച്ച നോവും.\nകാണുന്നു കണ്ണുനീർ\nആ മിഴികളിൽ ആകെ,\nമായുന്നു ഓർമ്മകൾ.\nമറയുന്നു കാഴ്ചകൾ.\n\nമാറി മറിഞ്ഞു\nഈ മുഖം ഈ സ്വരം.\nവാടി തളർന്നു\nആ തനുവും ധ്വനിയും.\nവേറേതോ ലോകം.\n\nവേറേതോ മാനവൻ.\nചൂഷണം മാത്രം കച്ചവട ലാഭം.\nആരു കേൾക്കുമിന്നാ-\nദീനരോദനം.\nആരുടെ ലാഭത്തിൽ\nപെടുമിന്നാ കാരണം.\nആർക്കുവേണ്ടിയോ\nഇനി ഈ ജീവിതം!\nകണ്ണുനീർ പോലും\nപൊഴിക്കുവാൻ ആകാതെ,\nമരണ മടയുന്നു\nശാന്തമായ്...മൂകമായ്.."
    },
	{
      "title" : "Sink or Swim",
      "author" : "Vishnujith KP",
      "image" : "https://gitlab.com/sabith.m.khathim/magazine2k17/raw/master/images/cover_9.jpg",
      "content" : "Life is like an Ocean\nIt can be rough or smooth\nSomeone got thrown in the middle of an Ocean\nIts up to u to decide to Sink or Swim\nStorm will show up as a nightmare \nBe tougher than your life is\nBig waves will try to knock u down \nSo, knock it down with your brave heart\nHesitancy is like a metal chain that hold stones\nthat will drag you into the deep blue Sea\nSea monsters are waiting for their time\nTo crush you with their big jaws\nSwim harder till you see the rescue boat."
    },
	{
      "title" : "Life",
      "author" : "Anagha P",
      "image" : "https://gitlab.com/sabith.m.khathim/magazine2k17/raw/master/images/cover_10.jpg",
      "content" : "\'I\' and \'you\' does exist.\nAnd They will say we are alive.\nBut meseems we don\'t.\nBecause, being alive sans living \ndoesn\'t mean we are alive \nSomehow, somewhere\nWe forget to live\nWe failed to marvel at\nThe beauty within us.\nWe left out dreams and passions\nall in the recycle bin\nwe dropped our happiness\nin someones hand.\nWe somehow left our thirst\nTo skirr for knowledge\nTo speel from our problems\nWe had known a secret.\nBut, we forgot that thing too.\nWe lost our potential to\nLet things go which is not meant for us.\nWe forgot to worship our God \nand all a sudden love vanished\nAnd hatred took place in our midst.\nYes, yes, we have learned --\nTo lie, to cry and to fake smile..."
    },
	{
      "title" : "आँसू",
      "author" : "Megha P",
      "image" : "https://gitlab.com/sabith.m.khathim/magazine2k17/raw/master/images/cover_11.jpg",
      "content" : "कमज़ोरी की निशानी हो तुम।\nबेबसी की साथी हो तुम।\nलफ़्जे़ं है यह दुनियावालों के।\nमगर मैं न मानू इन लफ़्जों को।\nआँखों में मौजूद हो तुम।\nमगर दिखते नहीं आँखों को।\nदिमाग से दूर दिन के करीब \nजुडे अनदेखे डोर से।\nतुम्हारे बहने से कम होता है दर्द\n\n\nतुम्हारे नमी से ठंडक मिलता है दिल को\nमिटाते हो तुम गम को।\nहल्का बनाते हो दिल को।\nबड़े वफादार हो तुम।\nताकत हो तुम।\nहौंसला हो तुम।\nबिन तेरे अधूरा पड़ जायें\nहर जज़्बात।\nतुम है तो ही खुशी है।"
    },
	{
      "title" : "കലാലയത്തോട്",
      "author" : "ദീപക്.പി.ടി",
      "image" : "https://gitlab.com/sabith.m.khathim/magazine2k17/raw/master/images/cover_12.jpg",
      "content" : "യാത്രചൊല്ലുന്നില്ല നിന്നോട്\nവീണ്ടും കാണാമെന്ന പാഴ് വാക്കും\nനിനക്ക് നീട്ടുന്നില്ല.\nപെയ്യാന്‍ വിതുമ്പുന്ന വേനല്‍മഴ പോലെ\nകണ്ണിലൊരു കാര്‍മേഘം മറഞ്ഞിരിപ്പുണ്ട്.\nഎങ്കിലും കരഞ്ഞുകൊണ്ട്‌ പടിയിറങ്ങുന്നില്ല\nപകലന്തിയോളം ആഹ്ലാദിച്ചതാണിവിടെ\nഹൃദയത്തുടിപ്പില്‍ ഇന്നും ആ കളിചിരികള്‍\nനിര്‍ഘോഷമായി മുഴങ്ങുന്നുണ്ട്\nഅന്നു പടികയറി വന്ന നേരത്ത്\nചില സ്വപ്‌നങ്ങള്‍ വിതച്ചിരുന്നു ഈ -\nമണ്ണില്‍, അവ\nപൂത്തുതളിര്‍ത്തിരുന്നോയെന്നറിയില്ല\nഒന്നും കൊണ്ടു പോവുന്നില്ല \nക്ലാസ് മുറിയിലെ ബെഞ്ചുകളും ഞാനും\nഅവസാന വര്‍ഷംവരെ പ്രണയത്തിലായിരുന്നു\n \nഡെസ്കിന്റെ മാറില്‍ ഞാന്‍ ഉമ്മ വെച്ചിട്ടുണ്ട്\nചിലപ്പോള്‍ കുത്തി നോവിച്ചിട്ടുണ്ട്\nബ്ലാക്ക് ബോര്‍ഡുമായി വര്‍ഷങ്ങളായി \nപ്രണയത്തിലായിരുന്ന ഡെസ്റ്ററിനെ\nഞങ്ങള്‍ നക്ഷത്ര തേരു പോലെ പറത്തി\nയാത്രയയച്ചിട്ടുണ്ട് \n \nതുരുംബിന്റെ ഗന്ധമുള്ള\nജനലഴികളില്‍ എന്നും\nപാതിമറഞ്ഞ ഇടങ്കണ്ണിന്‍റെ\nഅകമ്പടിയോടെ നിന്നെ ഞാന്‍\nനോക്കിയിരുന്നു.\n \nനീ കണ്ടിരുന്നോ എന്നറിയില്ല\nക്ലാസ് മുറിയിലെ ചുവരുകള്‍ എന്നും\nതനിച്ചായിരുന്നു\nചുവരുകള്‍ ഇരുട്ടിനെയാവാം പ്രണയിച്ചത്\nലാബ് മുറികള്‍ എന്നും ഞങ്ങള്‍ക്ക്\nഅപരിചിതരായിരുന്നു\n \nകണ്ടിട്ടുണ്ടെങ്കിലും പരിചയപ്പെടാന്‍\nകഴിഞ്ഞിട്ടില്ല\nപ്രണയം ഞങ്ങള്‍ക്കെന്നും വരാന്തയോടായിരുന്നു\nമഴ ക്യാമ്പസിന്റെ കൂട്ടുകാരിയാണ്‌\nമഴ നനഞ്ഞ നേരത്തെന്നും\nക്യാമ്പസിന്റെ വരാന്തയില്‍ പ്രണയം\nതുളുംമ്പിയിരുന്നത് ഞങ്ങള്‍ കണ്ടിട്ടുണ്ട്\nപ്രഭാതത്തിലെ മണി മുഴക്കം \nആലസ്യത്തിന്‍റെതായിരുന്നു\nമധ്യാനത്തിലവ ഞങ്ങളില്‍ പുഞ്ചിരി\nപരത്തിയിരുന്നു\n \nക്യാമ്പസിലെ മരത്തണലും\nക്ലാസ് മുറിയിലെ കാലൊടിഞ്ഞ ബാക്ക് ബെഞ്ചും\nവരാന്തയില്‍ നാണിച്ചു നിന്ന തൂണും\nക്യാമ്പസ് പ്രണയത്തിന്റെ സ്ഥിരം \nമൂകസാക്ഷികള്‍ ആയിരുന്നു\n \nലൈബ്രറിയില്‍ പഴമയുടെ മണമുണ്ട്\nഎഴുത്തച്ചന്‍ മുതല്‍ ആശാന്‍ വരെ\nഒളിച്ചിരുന്നതും കഥ പറഞ്ഞതും\nകവിതമൂളിയതും ഇതേ ലൈബ്രറിയില്‍ തന്നെ\n \nപുസ്തകം എടുത്തില്ലെങ്കിലും ഇടയ്ക്കിടെ \nഇവിടെ വരാറുണ്ട് ചില പുസ്തകങ്ങള്‍ക്ക് മീതെ\nകയ്യോടിക്കുന്ന ചില മുഖങ്ങളെ\nകാണാനായി മാത്രം\n \nഇലക്ഷന്‍ നാളിന്റെ തണുത്ത പുലരിയില്‍\nതോരണങ്ങള്‍ കൊണ്ട് മേനി ചമഞ്ഞ്\nപുതുമണവാട്ടിയായി ക്യാമ്പസ് മാറിയത് \nഞങ്ങള്‍ കണ്ടിട്ടുണ്ട്\n \nതോളോടു തോള്‍ ചേര്‍ന്ന് നടന്നവന്‍\nകൊടിയുടെ കീഴില്‍ മുഖം മറച്ച്‌\nതമ്മിലറിയാത്ത പാവയെ പോലെ \nപതുങ്ങിയിരുന്നതും ഞങ്ങള്‍ കണ്ടിട്ടുണ്ട്\nഇനിയെല്ലാം ഓര്‍മ്മകള്‍ മാത്രമാണ്\nക്യാംപസുമായി തീര്‍ത്ത പൊക്കിള്‍കൊടി ബന്ധം\nകാലം അറുത്തുമാറ്റിയിരിക്കുന്നു\n \nഇനി പടിയിറങ്ങലാണ് \nഅവസാന മണി മുഴക്കത്തിനായി നില്‍ക്കുന്നില്ല\n \nഇരിപ്പിടം ഒഴിയുന്നു\nനന്ദി വിട തരിക."
    },
	{
      "title" : "Friends forever",
      "author" : "Athuljith",
      "image" : "https://gitlab.com/sabith.m.khathim/magazine2k17/raw/master/images/cover_13.jpg",
      "content" : "Hello you, who makes me smile\nI’m glad that you’re here\nYour existence makes my-\nlife worthwhile.\nTo me you’re very dear\nYou cheer me up\nWhenever I’m down\nYou’re always there for me\nWhen I’m in need.\nWe don’t always agree on things,\nSometimes we even fight…\nAnytime I can return\nUnder your wings\nWe always set things right\nTime will fly and you might go\nTo where is still not clear\nBut when you leave\nI’ll let you know\nMy heart will keep you near!"
    },
	{
      "title" : "നൊമ്പരങ്ങള്‍",
      "author" : "മുസമ്മില്‍",
      "image" : "https://gitlab.com/sabith.m.khathim/magazine2k17/raw/master/images/cover_14.jpg",
      "content" : "ഓ.. വിടരുന്ന പൂവ് പോല്‍ നിക്കുമീ ലോകമേ\nദു:ഖിപ്പൂ നീ നിന്റെ മക്കളില്‍ കാര്യമില്‍\nഭൂമിയാം തറവാട്ടില്‍ ഒത്തുകൂടിയീ മക്കളില്‍\nആരുമേ വന്നിട്ടുപോയ്‌ ചാരത്തിന്‍ വൃത്തികള്‍\n\nമാനവന്‍ തമ്മില്‍ കൂട്ടിയുരസീടുമീ നേരത്ത്\nഎന്തേ മൌനമായ് നില്‍ക്കുമീ ചാരത്ത്?\n \nതന്‍ മക്കളെല്ലാം പൂക്കളിന്‍ \nഇതള്‍ പോല്‍ കൊഴിഞ്ഞീടുമീ നേരത്ത്\nവിരഹത്തിന്‍ കണ്ണുനീര്‍ പുഴ പോല്‍\nഒഴുകീടുമീ നേരത്ത്\nഅമ്മയാം പ്രപഞ്ചമേ \nഎന്തേ നീ മൌനമായ് നില്‍ക്കുമീ ചാരത്ത്?\n \nലോകമാം വൃത്തത്തിനുള്ളിലെ കാഴ്ചകള്‍\nകണ്ടു നീ അമ്മേ കരഞ്ഞു തീര്‍ന്നിടല്ലേ,\n\nപ്രഭാത സൂര്യ കിരണം\nകണ്ടുണരേണ്ട നേരത്ത്\nകണ്ട് പോയ്‌ മനുഷ്യ കോലമായ് \nനില്‍ക്കും പിശാചിനെ\n\nഎന്തിനാണമ്മേ ഞങ്ങളെ\n പ്രപഞ്ചത്തിലേകനായ് സൃഷ്ടിച്ചത്\n \nഇത് കണ്ട് തന്നെ അറിയാതെ \nമനസ്സില്‍ പറഞ്ഞു പോയ്‌\nദയാവധം എന്നോമനപ്പേരില്‍ \nവിളിക്കുന്നതിനെയാണോ?\n \nഅറിയാം അമ്മേ അമ്മതന്‍ \nമനസ്സിലെ നൊമ്പരം\nഎന്തേ മക്കളിങ്ങനെയായെന്ന് \nചൊല്ലുക നീ..\nഇനിയുള്ള കാലമത്രയും ഞങ്ങളെ\nപച്ച മനുഷ്യനായ് നോക്കി വളര്‍ത്തീടണേ.."
    },
	{
      "title" : "Quest",
      "author" : "Vinayak",
      "image" : "https://gitlab.com/sabith.m.khathim/magazine2k17/raw/master/images/cover_15.jpg",
      "content" : "In this vast universe, we humans are nothing. We cannot be compared to a grain of sand. But what makes us special? The answer to this question is the key to under-standing the secrets of the universe. When seen on the basis as a life form, humans are nothing. They are just a few group of individuals in this universe that extend through-out to infinitely. But we often consider to speak of humanity in such an undertone. We never understand the potential of humanity or the power of a single human being. When a single person is capable of finding new planets and discovering new formulas or maybe even control entire nations and be able to destroy an entire country, what could a group of minds do? The truth is that the power of human race is not fully used. It can be used for good or bad. That is where many of us fail. My question is, “Why be villain when you can be a hero or maybe a superhero?” The fact that we limit ourselves is the main reason for this to happen. We are looking at the world through a keyhole and trying to widen that keyhole. We are busy doing this that we forget to directly open the door and go out of the world. We want to have all the comforts of life. The answer to all problems are complex, so sitting down won’t do. We have to be positive and ready to lose and lose and lose until we finally “earn” the win. Winning without hard work is actually a bleak when considered with losing by working hard. We must be ready to face up challenges and ready to find in ourselves and others, the better things.\n\nAnother place where “humanity” has fallen is when we consider ourselves as great beings. It is when we start feeling so that we become a bunch of psychopaths. The fact that we rarely acknowledge ourselves or others is another reason for the super hero instinct not kicking up. So, I just want to say that think positively about humanity, about all the good things we do instead of just pointing out the bad things. Then may-be someday we will begin to become the superhero we truly are…!!"
    },
	{
      "title" : "തിരിച്ചറിവ്",
      "author" : "അഞ്ജുന",
      "image" : "https://gitlab.com/sabith.m.khathim/magazine2k17/raw/master/images/cover_16.jpg",
      "content" : "വേദനയും വേര്‍പാടും\nജീവിതത്തിന്റെ\nതിരിച്ചറിവുകളാണ്.\nസ്നേഹിച്ചവര്‍ നമുക്ക് തരുന്ന\nജീവിത പാഠങ്ങള്‍.\nസ്നേഹത്തിന്‍ ഭാഷയെന്‍\nമിഴിയിതളുകളെ\nആര്‍ദ്രമാക്കി\nകണ്ണീരായൊഴുകുന്നു.\n \nഉള്ളില്‍ നിറയുന്നതെന്തെന്ന്\nഅറിയുന്നില്ല..\nസങ്കടമോ..?\nസന്തോഷമോ..?\nസ്വന്തമാണെന്ന് അഹങ്കരിച്ചതെല്ലാം\nനഷ്ടപ്പെടും എന്ന്\nമനസ്സിലാകുന്നതാണ്\nജീവിതത്തില്‍ ഏറ്റവും വലിയ തിരിച്ചറിവ്.."
    },
	{
      "title" : "Hands of humanity",
      "author" : "Athira Vinod",
      "image" : "https://gitlab.com/sabith.m.khathim/magazine2k17/raw/master/images/cover_17.jpg",
      "content" : "Gave birth to four, served them a good life\nStill, here I lay on an unknown street.\nPushed from their porsche car to the street\nBy the same hands which once I held to protect.\n\nStray dogs and rats accompany me as the\nDarkness of the day was falling soon.\nLooked through my past with them, still\nCouldn\'t find a justification for that push.\n\nThe black light was here awakening my fear\nCold breeze made my body shiver, but\nMy tears were warm still in that cold.\n\nHUMANITY IS NO MORE! thought of mine was not finished\nFelt a hand on my shoulder at that instance\nWas that a helping hand, the hands of humanity?\nOr is it a hand to prove my thought correct?\n\nTurned, my eyes widen, heart beat fasten\nThere stood four in the lights of a car.\nI NEVER SAW ANY UNKNOWN PLACE THEREAFTER!"
    },
	{
      "title" : "One Question Please!",
      "author" : "Sreelakshmi Sudheer",
      "image" : "https://gitlab.com/sabith.m.khathim/magazine2k17/raw/master/images/cover_18.jpg",
      "content" : "One question, please?\nWhen i look back upon\nthe life so far,\n\'tis still a mystery...\n\"We are humans...\"- I was taught\nBut as I grew up, I realised\nthat things are not always \nwhat they pretended to be.\nI looked around,\nsaw sympathy; without empathy,\nsaw greed, hatred, negligence,\nsuppressuon, selfishness.\n\"Is this what gave humans their identity?\"\nI sincerely ask.\n\n\"Have humanity...\"- they next said\nIntending to follow by example,\n\nI stood and waited...\nOut came the news of brutal wars,\nhunger deaths, unforgivable rapes,\nand the mass murders.\n\"But, does this connect to humanity?\"\nI then enquired.\n\"Be human...\"- they finally said.\nI remained silent,\nfor i was sure, doubtless,\nthat this was humanism.\nFinding sorrow in one\'s grief,\ndoing what one can, to build happiness...\nEven if it only meant one\'s presence,\nthe true sense..., of being human.\n\nRegardless, one question still remains...\n\"Do human beings and humanity still co-exist?\""
    },
	{
      "title" : "ഇടവേള",
      "author" : "മംഗളം",
      "image" : "https://gitlab.com/sabith.m.khathim/magazine2k17/raw/master/images/cover_19.jpg",
      "content" : "കമ്പ്യൂട്ടറുകളുടെയും, മൊബൈലിന്റെയും ഇടയില്‍ നിന്നും മനസ്സിനെ അല്പനിമിഷത്തേക്കെങ്കിലും ഒന്നു മാറ്റി നിര്‍ത്തുവാനായി, ഒരു സായാഹ്നത്തില്‍ ഞാന്‍ \nകടല്‍ത്തീരത്തെത്തി. ആ പൂഴിമണലില്‍ ഇരുന്നുകൊണ്ട്, ഞാന്‍ ചുറ്റുമൊന്ന് കണ്ണോടിച്ചു... അസ്തമയ  സൂര്യന്‍റെ പൊന്‍കിരണമേറ്റ് തിരമാലകള്‍ എന്തോ മുൻപ് ഇല്ലാത്ത വിധം വെട്ടിത്തിളങ്ങിയിരുന്നു. അജ്ഞാതമായ പലതിനെയും ഗര്‍ഭത്തില്‍ വഹിക്കുന്ന സമുദ്രത്തിനു മുകളിലൂടെ ആഴക്കടലിനെ ലക്ഷ്യമിട്ട് മുന്നേറുന്ന മത്സ്യബന്ധന ബോട്ടുകളെ കാണാമായിരുന്നു. ഒഴിവുദിവസമായതുകൊണ്ടാവാം തീരം ജനനിബിഡമായിരുന്നു.. കൂട്ടുകാരുമോത്തു വന്നവരും... കുടുംബമൊത്തു വന്നവരും... ഏകാന്തതയെ കൂട്ടുപിടിച്ചു വന്നവരും.. യുവമിധുനങ്ങളും അവരിലുണ്ടായിരുന്നു....\n \nഓരോ മുഖങ്ങളിലും ഓരോ കാഴ്ചകള്‍ കാണാം.. ഒത്തിരി പ്രതീക്ഷകളുള്ള മുഖങ്ങള്‍... പ്രതീക്ഷകള്‍ നഷ്ടപ്പെട്ട മുഖങ്ങള്‍...\nമാതാപിതാക്കളുടെ കൈകളില്‍ തൂങ്ങി തിരമാലകള്‍ക്കു മുന്നില്‍ ഓടിക്കളിക്കുന്ന ഒരു കൊച്ചു പെണ്‍കുട്ടിയുടെമേല്‍ എന്‍റെ കണ്ണുകള്‍ പതിഞ്ഞു.. അവളുടെ ഓരോ ചുവട്ടിലും മാതാപിതാക്കൾ ശ്രദ്ധാലുക്കളാണ്... അഞ്ചോ ആറോ വയ്യസ്സു തോന്നിക്കുന്ന ഒരു കൊച്ചു മിടുക്കി. അവളുടെ കുസൃതികള്‍ ആസ്വദിച്ചുകൊണ്ട് അല്പനേരം ഞാനിരുന്നു.. മറ്റൊരു ഭാഗത്ത് തിരമാലകള്‍ക്കുള്ളിലേക്ക് ഇറങ്ങിച്ചെന്ന് ധീരത തെളിയിക്കുന്ന ന്യൂജെന്‍ കൂട്ടുകാരുമുണ്ടായിരുന്നു.\n \nഅപ്പോഴാണ് പിറകില്‍ നിന്നും... \n\n\"കപ്പലണ്ടി വേണോ ചേച്ചീ...?\" എന്ന ശബ്ദം കേട്ട് ഞാന്‍ തിരിഞ്ഞു നോക്കിയത്... കപ്പലണ്ടിപ്പൊതികള്‍ നിറഞ്ഞ കുട്ടയുമായി ഒരു പെണ്‍കുട്ടി എന്‍റെ മുന്നില്‍ നില്‍ക്കുന്നു... അവള്‍ക്കും ഏതാണ്ട് അഞ്ചോ ആറോ വയ്യസ്സു വരും. മുഷിഞ്ഞു കീറിയ പാവാടയും ബ്ലൌസുമായിരുന്നു അവളുടെ വേഷം.. എണ്ണ പുരളാത്ത ചെമ്പന്‍ മുടിയിഴകള്‍ രണ്ടുവശത്തേക്കും മടക്കിക്കെട്ടിയിരിക്കുന്നു.. \n\nആ കപ്പലണ്ടിപൊതി വാങ്ങിക്കൊണ്ട് ഞാന്‍ ചോദിച്ചു.\n\n\"എന്താ മോളുടെ പേര്?\"\n\nകൊല്ലുന്ന ചിരി ചിരിച്ചുകൊണ്ടവള്‍ പറഞ്ഞു.. \" പവിഴം...\"\n\nനിഷ്കളമായങ്കമായ ചിരിയോടുകൂടിയുള്ള ആ സ്വരം കേള്‍ക്കാനായി ഞാന്‍ വീണ്ടും ചോദിച്ചു...? എന്താ...? കൊല്ലുന്ന ചിരി ചിരിച്ചുകൊണ്ടവള്‍ വീണ്ടും പറഞ്ഞു... \" പ...വി...ഴം......\".  എവിടെയാ വീട്...!!  എന്ന ചോദ്യത്തിനുത്തരമായി അങ്ങകലെ ഒരു നീണ്ട കാറ്റിൽ പറന്നുയർന്ന് നിൽക്കുന്ന പഴയ ഫ്ലക്സിൽ തീർത്ത മേൽക്കുരയുള്ള പാതിയിലേറെ തകർന്ന ഒരു കൊച്ചു വീട്ടിലേയ്ക്ക് അവൾ കൈചൂണ്ടി.\n\nവീട്ടില്‍ ആരൊക്കെയുണ്ട് എന്നന്വേഷിച്ചപ്പോള്‍ അവള്‍ പറഞ്ഞു \"അമ്മയും രണ്ടനുജത്തിമാരും; അച്ഛന്‍ മീന്‍പിടിക്കാന്‍ പോയപ്പോള്‍ കടലമ്മ കൊണ്ടുപോയി...\" കടലിലേക്ക് നോക്കിക്കൊണ്ട് ദുഖത്തോടെ അവള്‍ പറഞ്ഞു. കപ്പലണ്ടി വിറ്റുകിട്ടുന്ന തുച്ഛമായ വരുമാനം മാത്രമാണ് അവരുടെ ഏക ആശ്രയം. ഒരുവശത്ത് മാതാപിതാക്കളുടെ കൈകളില്‍ തൂങ്ങി രസിക്കുന്ന... ഒരു ബാല്യം... മറു വശത്ത്‌ അരവയര്‍ നിറയാനായി കടലപ്പൊതികള്‍ വിറ്റു നടക്കുന്ന മറ്റൊരു ബാല്യം... ബാല്യത്തിന്‍റെ രണ്ടു മുഖങ്ങളിലേക്കും ഞാന്‍ മാറി മാറി നോക്കി... എന്തേ.. ഇവര്‍ ഇങ്ങനെ വ്യത്യസ്ഥരാവാന്‍... ? ജീവിതത്തിന്റെ മധുരവും കയ്പ്പും കാലം തെറ്റി പെയ്യുന്ന മഴ പോലെ ആണ് പലരുടെയും ജീവിതത്തിൽ. മുൻപ് വായിച്ച ഇഷ്ട കവി മധുസൂദനന്‍ സാറിന്റെ വരികൾ മനസ്സിലപ്പോൾ തിരകളായി ആവർത്തിക്കപ്പെട്ടു...\n\nരാശിപ്രമാണങ്ങള്‍ മാറിയിട്ടോ....?\n നീചരാശിയില്‍ വീണുപോയിട്ടോ...?\n ജന്മശേഷത്തിന്‍ അനാഥത്വമോ....?\nപൂര്‍വകര്‍മദോഷത്തിന്‍റെ കാറ്റോ...?\n\nഎന്തോ... അറിയില്ല...!! അപ്പോഴേക്കും അസ്തമയസൂര്യന്‍ കടലില്‍ മുങ്ങിക്കഴിഞ്ഞിരുന്നു.\n\nപക്ഷേ ദൈന്യതയാര്‍ന്ന ആ കൊച്ചുപെണ്‍കുട്ടിയുടെ മുഖം.  എന്റെ മനസ്സില്‍ ഒരു വിങ്ങലായി നിലനിന്നു. ഉള്ളിൽ പൊടിഞ്ഞ കണ്ണുനീർ കപ്പലണ്ടിയിൽ കുറച്ചധികം ഉപ്പ് ഇതിനോടകം കലർത്തി കഴിഞ്ഞിരുന്നു. "
    },
	{
      "title" : "അസ്തമയം",
      "author" : "അക്ഷര",
      "image" : "https://gitlab.com/sabith.m.khathim/magazine2k17/raw/master/images/cover_20.jpg",
      "content" : "അസ്തമയം, അതൊരു പ്രതീക്ഷയാണ്...\nവരുംകാലപുലരിക്കായ്‌\nഎങ്ങോ മറഞ്ഞ, പറയാൻ ബാക്കിവെച്ച...\nകാലത്തിന്റെ സ്വപ്നമാണത്\nപെയ്യാൻ മറന്ന കാർമേഘം പോൽ\nപൊഴിയാൻ മടിച്ചകണ്ണുനീർപോൽ\nവഴിമാറാൻ മടിക്കുന്ന സൂര്യകിരണങ്ങൾ \nഇനിയെന്ത്...? അതൊരു ചോദ്യമാണ്\nകാലത്തിന്റെ വഴിയിൽ എപ്പോഴോ\nപൊഴിഞ്ഞുവീണ ഗുൽമോഹർ പുഷ്പങ്ങൾപോൽ\nഅതെ... അതൊരു പ്രതീക്ഷയായിരുന്നു...\nമുമ്പെങ്ങോ ആരോ പറഞ്ഞപോലെ...\nഗുൽമോഹർ അതൊരു പ്രതീക്ഷയായിരുന്നു...\nവരുംകാല വസന്തത്തിന്റെ..."
    },
	{
      "title" : "നാടോടുമ്പോൾ?",
      "author" : "അനഘ.എ.എം",
      "image" : "https://gitlab.com/sabith.m.khathim/magazine2k17/raw/master/images/cover_21.jpg",
      "content" : "പണ്ടൊക്കെ ചെറിയ വീടായാലും, വീട് നിറയെ ആളായിരുന്നു. \nഅവരും ഹൃദയം കൊണ്ട് ജീവിച്ചൊരു കാലമുണ്ടായിരുന്നു. \nആ കാലമൊക്കെ എങ്ങോ പോയി !\nഇന്നാണെങ്കിൽ ! പഴയതിനെ കളഞ്ഞു \nപുതിയ മേൽവിലാസം തേടുന്ന കാഴ്ചയാണ് \nലോകമെങ്ങും. \n\nഎല്ലാവരും വിട്ടു പോവുകയാണ്,ഞാനും പോവുകയാ \nഞാനും പഠിച്ചു അവരെ പോലെ. \nനീലയും മഞ്ഞയും കലർത്തിയ എന്റെ പുതിയ \nമാളികയിലേക്ക്. \n\nആ രണ്ടു നിലകെട്ടിടത്തിൽ ഞാനും എന്റെ ഭാര്യയും \nഞങ്ങളുടെ ഒറ്റ മകളും. \nഇനി സന്ധ്യയിൽ ഇത്തിരി വെട്ടത്തിൻ ചുവട്ടിലിരുന്നു \nസൊറ പറയാൻ ആരുമില്ല. \nഇനി പരവതാനി വിരിച്ചിട്ട സ്വീകരണമുറിയിലെ \nവിഡ്ഢിപെട്ടിക്കു മുന്നിലൊതുങ്ങണം. \nഅടുക്കളയിൽ മിക്സിയും ഗ്രൈൻഡറും ഇൻഡക്ഷൻ \nകുക്കറുമൊക്കെ എന്നെ നോക്കി പല്ലിളിച്ചു ചിരിക്കുകയാണ്. \nകയ്യിലും ശരീരത്തിലും കരിയായെന്നും കരി കൊണ്ട് \nമുഖം കരിവാളിച്ചെന്നും അവളിനി പരാതി പറയില്ല.\nകൃത്യസമയം വയറ്റിലെത്താൻ ഫാസ്റ്റ് ഫുഡ്‌ ഇപ്പൊ എത്തും. \nഇനി എന്താ ? അതെടുക്കണം, കഴിക്കണം. \n\nആഡംബര വിളക്കുകൾ ഒന്നൊഴിഞ്ഞു ഒഴിഞ്ഞു കത്തുമാ \nവിരിച്ചിട്ട കിടക്കയിൽ ചുരുണ്ടു കൂടണം. "
    },
	{
      "title" : "നാഷണല്‍ അവാര്‍ഡിന് ഇതെന്തു പറ്റി",
      "author" : "ഹാദി റഷാദ്",
      "image" : "https://gitlab.com/sabith.m.khathim/magazine2k17/raw/master/images/cover_22.jpg",
      "content" : "മികച്ച നടന്‍ അക്ഷയ്കുമാര്‍, ജനതാ ഗ്യാരേജിലെയും മുന്തിരിവള്ളികളിലെയും പുലിമുരുകനിലെയും അഭിനയത്തിന് മോഹന്‍ലാലിന് പ്രത്യേക ജൂറി പുരസ്‌കാരം. ഇതെന്തു പറ്റി ഈ നാഷണല്‍ അവാര്‍ഡിന്? മലയാളത്തിലെ മികച്ച ചിത്രമായ കമ്മട്ടിപ്പാടം, ഇന്ത്യൻ സിനിമകളിൽ എക്കാലത്തേയും മികച്ച ബോക്സ് ഓഫീസ് വിജയം വരിച്ച ചിത്രങ്ങളില്‍ ഒന്നായ ദങ്കൽ അടക്കമുള്ള സിനിമകളെ തഴയാന്‍ എന്തായിരിക്കും കാരണം?\nആമിര്‍ഖാന്റെ ഹീറോയിസത്തിനു പ്രാധാന്യം കൊടുക്കാതെ നിതേഷ് തിവാരി അണിയിച്ചു ഒരുക്കിയ ഒരു ബ്യൂട്ടിഫുള്‍ മൂവി ആയിരുന്നു ദങ്കല്‍. ഗുസ്തിക്കാരനും ദേശീയ ഗുസ്തി പരിശീലകനുമായ മഹാവീർ സിംഗ് ഫോഗട്ടിന്റെയും അദ്ദേഹത്തിന്റെ പെൺ മക്കളുടേയും ജീവിതത്തെ ആസ്പദമാക്കിയാണ് ദങ്കല്‍ നിര്‍മിച്ചിരിക്കുന്നത്. ഒരു സിനിമ എന്നതിലുപരി ഒരു വികാരമായിരുന്നു ദങ്കല്‍. ക്ലൈമാക്സിലെ ദേശീയ ഗാനം കേള്‍ക്കുമ്പോള്‍ അറിയാതെ കയ്യടിച്ചു പോവുന്നതും അതു കൊണ്ട് തന്നെയാണ്. ദേശീയ ഗാനം ആലപിക്കുമ്പോള്‍ ആള്‍ക്കാരെ എഴുന്നേറ്റ് നിര്‍ത്തിക്കുകയല്ല, അതിലുപരി ദേശത്തെക്കുറിച്ച് അഭിമാനിച്ച് ഓട്ടോമാട്ടിക്ക് ആയി എഴുന്നേല്‍ക്കാന്‍ പാകത്തില്‍ പൌരരെ പ്രാപ്തരാക്കുകയാണ് വേണ്ടതെന്ന്‍ ദങ്കല്‍ പറയാതെ പറയുന്നു.\nഋതു എന്ന സിനിമയില്‍ എപ്പോഴും ഓടി കിതച്ചു വരുന്ന ഒരു തടിയന്‍ പിസ്സ ബോയ്‌ ഉണ്ട്. ഗ്രാമത്തിന്‍റെ ഞെഞ്ചില്‍ കുത്തിയിറക്കുന്ന കെട്ടിട സമുച്ചയങ്ങളുടെ അടിയില്‍ പെട്ട് പോവുന്ന സാധാരക്കാരന്റെ പ്രധിനിധിയാണ് അയാള്‍. ചെറിയ ഒരു സ്ട്രീമില്‍ പറഞ്ഞ ആ കഥയുടെ വിപുലീകരിച്ച രൂപം ആണ് കമ്മട്ടിപ്പാടം എന്ന് തോന്നിപ്പോവും. കൃഷ്ണന്റെയും (ദുല്‍ഖര്‍ സല്‍മാന്‍) നായകനല്ലെങ്കിലും പ്രകടനത്തില്‍ നായകന്‍ തന്നെയെന്ന് അടിവരയിട്ട് തെളിയിച്ച ഗംഗയുടെയും (വിനായകന്‍) സിനിമയാണ് കമ്മട്ടിപ്പാടം. ഈ ചിത്രത്തിന് സംസ്ഥാന പുരസ്‌കാരവും വിനായകനെ തേടിയെത്തി. (അതിനു ശേഷമുള്ള അദ്ധേഹത്തിന്റെ അഭിമുഖങ്ങള്‍ പ്രത്യേക ശ്രദ്ധ അര്‍ഹിക്കുന്നു) വിനായകന്റെ കരിയറിലെ തന്നെ ഏറ്റവും മികച്ച ചിത്രം ഒരുപക്ഷേ ഇത് തന്നെ ആയിരിക്കണം. ബാലനായി എത്തിയ മണികണ്ഠന്‍ അക്ഷരാര്‍ത്ഥത്തില്‍ സ്ക്രീനില്‍ നിറഞ്ഞു ജീവിക്കുകയായിരുന്നു. \n\nവികസനവും മുതലാളിത്തവും ജാതിയും ഒരു ജനതയെ അപ്പാടെ വിഴുങ്ങി കളയുന്ന വളരെ ‘സാധാരണമായ’ അവസ്ഥയെ രാജീവ് രവി വരച്ചു കാട്ടുന്നു. \nപുലയന്‍ ഒരു തെറി ആണെന്നും അത് വെട്ടിക്കളയണമെന്നും സെന്‍സര്‍ ബോര്‍ഡിനു തോന്നുന്നിടത്താണ് ആ സിനിമ നിലനില്‍ക്കുന്നത്; അപ്പോഴാണ്‌ കമ്മട്ടിപ്പാടം വെറും ഒരു സിനിമയെന്ന പേരില്‍ തള്ളിക്കളയരുതെന്ന് ആ സിനിമ തന്നെ നമ്മുടെ സമൂഹത്തോട് ആവശ്യപ്പെടുന്നത്. അല്ലെങ്കില്‍ ആ സിനിമ നമ്മുടെയൊക്കെ മനസ്സാക്ഷിയുടെ കരണത്ത് അടിക്കുന്നത്.\nദേശീയ അവാര്‍ഡ് നിര്‍ണയം വളരെ നിഷ്പക്ഷമായ തിരഞ്ഞെടുപ്പ് അല്ലെന്ന് തോന്നുന്നത് ഒരു പ്രശ്നമാണോ എന്നറിയില്ല. പക്ഷേ ഇത്തരത്തില്‍ ഉള്ള സിനിമകള്‍ തഴയപ്പെടുന്നതിന്റെ രാഷ്ട്രീയം ചര്‍ച്ച ചെയ്യപ്പെടേണ്ടിയിരിക്കുന്നു."
    },
	{
      "title" : "സിനിമയും രാഷ്ട്രീയവും",
      "author" : "സവിഷ",
      "image" : "https://gitlab.com/sabith.m.khathim/magazine2k17/raw/master/images/cover_23.jpg",
      "content" : "നഗരങ്ങളിൽ കുടിയേറിയ അധോലോകങ്ങൾ കെട്ടിപ്പടുക്കുന്ന ജീവിതങ്ങൾ ദൃശ്യവിഷ്കാരമായിട്ടുണ്ട് പക്ഷെ ആകാശംമുട്ടെ നഗരങ്ങൾ കെട്ടിപ്പടുക്കുമ്പോൾ കുടിയിറക്കപ്പെട്ട ഒരു ജനതയുടെ കഥ പറയുകയാണ് രാജീവ് രവി തന്റെ കമ്മട്ടിപ്പാടം എന്ന ചിത്രത്തിലൂടെ. വര്ഷങ്ങൾക്കുമുമ്പ്‍ കൊച്ചിയിലെ കെ.എസ്.ആർ.ടി.സി സ്റ്റാന്റിനും റെയിൽവേ സ്റ്റേഷനും മധ്യത്തിലായി നിലനിന്നിരുന്ന കമ്മട്ടിപ്പാടം എന്ന, മണ്ണിനോട് മല്ലിട്ടവരുടെ വാസസ്ഥലം ഇന്ന് ഗാന്ധി നഗർ, കുമാരനാശാൻ നഗർ, ഗിരിനഗർ, ജവഹർ നഗർ എന്നിങ്ങനെ സമ്പത്തും, അധികാരവും കൈമുതലായിട്ടുള്ളവരുടെ കൈപ്പിടിയിലൊതുങ്ങിയിരിക്കുന്നു. കാലത്തിന്റെ യാത്രാവീഥികളിൽ കമ്മട്ടിപ്പാടം ഒരു മനുഷ്യക്കുരങ്ങു പോലെ പരിണമിക്കപ്പെടുമ്പോൾ കമ്മറ്റിപ്പാടത്ത് ജീവിച്ചിരുന്ന ജനങ്ങളും ജീവിതത്തിന്റെ രണ്ടറ്റവും കൂട്ടിമുട്ടിക്കാൻ കഷ്ടപ്പെടുന്ന അധ്വാനിക്കുന്ന ജനവിഭാഗവും സ്വന്തം മണ്ണിൽ നിന്ന് എന്നെന്നേക്കുമായി പിഴുതെറിയപ്പെട്ട, പരിത്യജിക്കപ്പെട്ട നികൃഷ്ട ജന്മങ്ങളായി വികസനം മാറ്റിയ മുഖവുമായി കമ്മട്ടിപ്പാടം പുതിയ രൂപം പ്രാപിച്ചപ്പോൾ അവിടെ ജീവിച്ചിരുന്നവരുടെ ജീവിതത്തിന്റെ അകംപൊരുളും വേദനകളും ഒളിച്ചുവെച്ച യാഥാർത്ഥ്യങ്ങളെ വലിച്ചുകീറി പുറത്തെടുത്ത സിനിമയാണ് കമ്മട്ടിപ്പാടം.\n \nഅറുപതിലധികം അഭിനേതാക്കളെ സംഭാഷണത്തോടു കൂടിയ കഥാപാത്രങ്ങളായി രാജീവ് രവി അഭിനയിപ്പിച്ചിട്ടുണ്ട്. ദുൽഖർ സൽമാൻ പ്രധാന വേഷത്തിലെത്തുന്ന ചിത്രത്തിൽ ഷോൺറൂമി നായികയാവുന്നു. വിനായകൻ, ഗംഗൻ എന്ന നായകപ്രധാന്യമുള്ള വേഷവുമായി തന്റെ അഭിനയജീവിതത്തിലെ എറ്റവും മികച്ച പ്രകടനം കാഴ്ചവെച്ചു. മണികണ്ഠനും തുല്യ നായകപ്രധാന്യമുള്ള വേഷത്തോടെ ജനപ്രിയനടൻ എന്ന തലക്കെട്ടിലേക്ക് ഉയർന്നു വന്നിട്ടുണ്ട്.\n \nതന്റെ ബല്യകാലത്ത് പാലനടുകളിലൂടെ അലഞ്ഞുതിരിഞ്ഞ്‌ ഒടുവിൽ കമ്മട്ടിപ്പാടത്ത് അഭയം കണ്ടെത്തിയ കൃഷ്ണൻ എന്ന കഥാപാത്രത്തെയാണ് ദുൽഖർ സൽമാൻ അവതരിപ്പിച്ചിട്ടുള്ളത്. ശേഷം മുംബൈയിൽ താമസമാക്കിയ കൃഷ്ണന്, വർഷങ്ങൾക്കു ശേഷം കമ്മട്ടിപ്പടത്തു നിന്ന് ഗംഗന്റെ ഒരു ഫോൺ കോൾ വരുന്നു. ഗംഗന്റെ സംസാരത്തിൽ പന്തികേടു തോന്നിയ  കൃഷ്ണൻ, ഗംഗനെ അന്വേഷിച്ച് വീണ്ടും കമ്മട്ടിപ്പാടത്തെത്തുന്നു. പക്ഷെ, വ്യക്തമായ വികസനത്തിന്റെ ബാക്കിപത്രമായ അവശേഷിപ്പുകൾ മാത്രമായി കമ്മട്ടിപ്പാടം മാറിയിരുന്നു. കൃഷ്ണൻ കമ്മട്ടിപ്പാടത്തെ തന്റെ ഓർമ്മകളിലൂടെ സഞ്ചരിക്കുന്നിടത്താണ് കഥ വികസിക്കുന്നത്. \n\nഒരു ജനവിഭാഗത്തോട് സമരം ചെയ്യാൻ ആ വിഭാഗത്തെ തന്നെ കരുക്കളാക്കിയ അധികാരവർഗ്ഗത്തിന്റെ ദുഷിച്ചമുഖത്തെ വലിച്ചുകീറി പുറത്തെടുക്കുകയാണ് രാജീവ് രവി. വ്യക്തമായ രാഷ്ട്രീയമുള്ള സിനിമ. അവതരണശൈലിയിലെ വൈവിധ്യം കൊണ്ട് വേറിട്ട്‌ നിൽക്കുന്നു. മലയാള നായക സങ്കൽപ്പങ്ങളെ പാടെ മാറ്റി ബാലൻ ചേട്ടനും, ഗംഗനും സ്‌ക്രീനിൽ ജീവിക്കുമ്പോൾ, അവഗണിക്കപ്പെട്ട ദളിത് വർഗ്ഗത്തോടുള്ള സമൂഹത്തിന്റെ വിരക്തിയും, അധികാരികൾ ആവശ്യർത്ഥം തീറ്റിപോറ്റുകയും ശേഷം കരിവേപ്പിലയാക്കുകയും ചെയ്ത ഗുണ്ടകളായി ഗംഗനും, ബാലൻ ചേട്ടനും മാറുന്നു. ഒരുപക്ഷെ സ്വന്തം വിഭാഗത്തിനെതിരെ പോരാടാൻ, അധികാരവർഗ്ഗം അവരെ മെനക്കെടുത്തുമ്പോൾ, തങ്ങൾ തങ്ങൾക്കെതിരെ തന്നെയായിരുന്നു യുദ്ധം ചെയ്തതെന്ന് മനസ്സിലാക്കാൻ ഗംഗനും ബാലൻ ചേട്ടനും വൈകുന്നു. ചിത്രത്തിന് സെൻസർ ബോർഡ് \'എ\' സർട്ടിഫിക്കറ്റ് നൽകിയതിനു കാരണവും ഒരുപക്ഷെ സവർണ്ണമേധാവിത്വത്തെ അധിക്ഷേപിച്ച ഒരു ചലച്ചിത്രമായതുകൊണ്ടാവാം.\n\nമനുഷ്യത്വം ചോദ്യം ചെയ്യപ്പെടുന്ന പലഘടകങ്ങളും സിനിമയ്ക്കകത്തും പുറത്തും വ്യക്തമായി ദൂരദൃഷ്ടിയില്ലാതെ തന്നെ കാണാം, അല്ലെങ്കിൽ ഒരു സമൂഹത്തോട് പറയേണ്ടതായ കാര്യത്തെ വിളിച്ചു പറഞ്ഞ രാജീവ് രവിയുടെ കമ്മട്ടിപ്പാടം എന്ന സിനിമയ്ക്ക് എങ്ങനെയാണ് \'എ\' സർടിഫിക്കറ്റ് നൽകുക എന്ന ചോദ്യവും പ്രസക്തമാണ്. അവർണ്ണരുടെ ഭാഷയും സംസാരവും ജീവിതശൈലിയും അപ്പാടെ പകർത്തിയ കമ്മട്ടിപ്പാടം, ദളിത് ജീവിതങ്ങളുടെ കഥയാണ് പറയുന്നത്. മാറ്റിനിർത്തപ്പെടേണ്ടതായ ഒരു കാര്യവും അതിലില്ലാത്തനും. "
    },
	{
      "title" : "ദി ഗ്രേറ്റസ്റ്റ്",
      "author" : "റാഷിക്ക്",
      "image" : "https://gitlab.com/sabith.m.khathim/magazine2k17/raw/master/images/cover_24.jpg",
      "content" : "12 വയസ്സുള്ള കുട്ടി. അച്ഛന്‍ സമ്മാനമായി തന്ന തന്റെ സൈക്കിളില്‍ സുഹൃത്തുമായി ഒന്നിച്ച് പ്രദര്‍ശനം കാണാന്‍ പോവുന്നു. സൈക്കിള്‍ പുറത്ത് വെച്ച് പ്രദര്‍ശന നഗരി മൊത്തം കറങ്ങി നടന്നു. തിരിച്ചു വന്നപ്പോഴേക്കും ആ സൈക്കിള്‍ അവിടെ കാണാനില്ല. സൈക്കിള്‍ അന്വേഷിച്ച് ഏറെ നേരം നടന്നെങ്കിലും കണ്ടെത്താനായില്ല. കലങ്ങിയ കണ്ണുമായി മോഷണം അറിയിക്കാന്‍ ചെന്നത് അവിടെ അടുത്ത് തന്നെ ബോക്സിംഗ് പരിശീലിപ്പിക്കുന്ന ജോണ്‍ മാര്‍ട്ടിന്‍ എന്ന പോലീസുകാരന്റെ അടുത്തായിരുന്നു. സൈക്കിള്‍ മോഷണം പോയ കഥ മാര്‍ട്ടിനോട് പറഞ്ഞപ്പോള്‍ അയാള്‍ ആ കുട്ടിയെ ആള്‍ക്കാരെ ഇടിച്ചു വീഴ്ത്താന്‍ ഉള്ള വിദ്യ പഠിക്കാന്‍ ക്ഷണിച്ചു. ആ ക്ഷണം സ്വീകരിച്ച കുട്ടി പിന്നീട് ലോകം അറിയപ്പെടുന്ന ബോക്സിംഗ് ചക്രവര്‍ത്തിയും അതിലുപരി നല്ലൊരു മനുഷ്യസ്നേഹിയുമായി മാറി. പേര് മുഹമ്മദ്‌ അലി.\n\nഅതെ. മുഹമ്മദ്‌ അലി. പരസ്യ എഴുത്തുകാരനായ അച്ഛന്റെ തൊഴില്‍ പിന്തുടര്‍ന്ന്‍ പോവേണ്ട ഒരു സാധാരണ നീഗ്രോ കുടുംബത്തിലെ അംഗമായ കാഷ്യസ് ക്ലേ ലോകം അറിയപ്പെടുന്ന ബോക്സറായി മാറിയതിന് പിന്നില്‍ കയ്പ്പേറിയ അനുഭവങ്ങളുടെ നീണ്ട നിര തന്നെ ഉണ്ട്. വര്‍ണവിവേചനം കൊടികുത്തി വാണിരുന്ന കാലത്താണ് മുഹമ്മദ്‌ അലിയുടെ ജനനം. വെളുത്തവനും കറുത്തവനും വെവ്വേറെ പാര്‍ക്കുകള്‍, പള്ളികള്‍, ഹോട്ടലുകള്‍ അങ്ങനെ എല്ലാ മേഖലകളിലും അസമത്വം നിലനില്‍ക്കുന്ന കാലം. കറുത്തവര്‍ഗക്കാരായ എല്ലാ കുട്ടികളിലും എന്ന പോലെ തന്നെ അലിയുടെ മനസ്സിലും വര്‍ണ്ണവിവേചനം മുറിവുകള്‍ സൃഷ്ടിച്ചു. ഈ മുറിവുകള്‍ ചേര്‍ത്തു വെച്ച കരുത്തില്‍ നിന്നാണ് മുഹമ്മദ്‌ അലി പിറവിയെടുക്കുന്നത്. \n\nജോണ്‍ മാര്‍ട്ടിന്റെ കീഴില്‍ പരിശീലനം ആരംഭിച്ച അലി ആറാഴ്ച കൊണ്ട് തന്നെ ആദ്യത്തെ വിജയം നേടി. ബോക്സിംഗ് ആണ് തന്റെ ലോകം എന്ന് മനസ്സിലാക്കിയ അലി തന്റെ സമയവും ഊര്‍ജവും അതിനു വേണ്ടി മാറ്റി വെച്ചു. തന്റെ പത്തൊന്‍പതാം വയസിൽ ലൈറ്റ് ഹെവിവെയ്‌റ്റ് ബോക്‌സിങ് സ്വർണം നേടിയതോടെയാണ് ക്ലേ പ്രശസ്‌തിയിലേക്കുയർന്നത്. അവിടെ നിന്ന് തുടങ്ങിയ ബോക്സിംഗ് യാത്രയില്‍ കാനഡയുടെ ട്രവര്‍ ബര്‍ബിക്കിന് കീഴടങ്ങി കായികജീവിതം അവസാനിപ്പിക്കുന്നത് വരെ 56 മത്സരങ്ങള്‍ പിന്നിട്ട അലിക്ക് ആകെ അഞ്ചു മത്സരങ്ങളില്‍ മാത്രമാണ് കീഴടങ്ങേണ്ടി വന്നത്. ലോകമെങ്ങുമുള്ള ബോക്സിംഗ് പോരാളികളുടെ മനസ്സിലെ ആരാധനാ പാത്രമായി മാറി അലി. അലിയുടെ വെല്ലുവിളികള്‍ക്ക് ബോക്സിംഗ് കൂട്ടിലെ ഇടിയെക്കാള്‍ ശക്തിയുണ്ടായിരുന്നു. അദ്ധേഹത്തിന്റെ ആത്മവിശ്വാസം ശരിയാണെന്ന് ഓരോ മത്സരം കഴിയുമ്പോഴും അദ്ദേഹം തെളിയിച്ചു കൊണ്ടേയിരുന്നു. 1960-ല്‍ കാഷ്യസ് ക്ലേ റോം ഒളിമ്പിക്‌സിലേക്ക് തിരഞ്ഞെടുക്കപ്പെട്ടു. ഒളിമ്പിക്‌സില്‍ എതിരാളികളെ നിലം പരിശാക്കി ക്ലേ അനായാസം ഫൈനലില്‍ എത്തി. മൂന്നു തവണ യുറോപ്യന്‍ ചാമ്പ്യനും 1956-ലെ ഒളിമ്പിക്‌സില്‍ വെങ്കല മെഡല്‍ ജേതാവുമായ സിഗ്‌ന്യു പിയട്രിഗകൊവ്‌സ്‌കി ആയിരുന്നു ഫൈനലില്‍ എതിരാളി. എങ്കിലും മൂന്നാമത്തെ റൗണ്ടില്‍ തന്നെ ക്ലേ വിജയിച്ചു. \n \nബോക്സിംഗ് റിങ്ങിലെ ചക്രവര്‍ത്തിയായി വാണിരുന്ന അലിക്ക് പക്ഷേ കരുത്തവര്‍ഗക്കാരന്‍ ഏല്‍ക്കേണ്ടി വരുന്ന പരിഹാസവും പുച്ഛവും ഒരുപാട് ഏറ്റു വാങ്ങേണ്ടി വന്നു. പക്ഷേ തന്റെ ദൃഡനിശ്ചയവും ആത്മവിശ്വാസവും അലിയെ വീണ്ടും ഉയരങ്ങളിലേക്ക് നയിച്ചു. കറുത്തവര്‍ഗ്ഗക്കാരുടെ നേതൃത്വത്തില്‍ മനുഷ്യാവകാശങ്ങള്‍ക്ക് വേണ്ടി ശബ്ദമുയര്‍ത്താന്‍ അദ്ദേഹം എന്നും മുന്‍നിരയില്‍ തന്നെ ഉണ്ടായിരുന്നു. ക്നോക്ക് ഔട്ട്‌ ഉറപ്പിച്ച് അങ്കത്തട്ടില്‍ കയറി മത്സര വിജയത്തിനു ശേഷം ‘I am the greatest’ എന്ന് മുഹമ്മദ്‌ അലി അലറി. കറുത്തവര്‍ഗക്കാര്‍ക്ക് പ്രവേശം ഇല്ലാത്ത, വെളുത്തവര്‍ക്ക് മാത്രം പ്രവേശനം ഉള്ള റെസ്റ്റോറന്റില്‍ സര്‍വിസ് നിഷേധിക്കപ്പെട്ടപ്പോള്‍ തനിക്ക് ലഭിച്ച ഒളിമ്പിക്സ് ഗോള്‍ഡ്‌ മെഡല്‍ ഓഹിയോ നദിയില്‍ വലിച്ചെറിഞ്ഞു തന്റെ പ്രധിഷേധം രേഖപ്പെടുത്തിയതായി അദ്ധേഹത്തിന്റെ ആത്മകഥയില്‍ പറയുന്നു. കറുത്തവനെയും വെളുത്തവനെയും ഒരേ പോലെ കാണുന്ന മതമാണ്‌ വേണ്ടത് എന്ന് മനസ്സിലാക്കിയ അലി 1964 ല്‍ ഇസ്ലാം മതം സ്വീകരിച്ച് തന്റെ നിലപാട് ഒന്നുകൂടെ ഉറപ്പിച്ചു. \n\nവിയറ്റ്നാം യുദ്ധം കൊടുംപിരി കൊണ്ട് നില്‍ക്കുന്ന സമയത്ത് അമേരിക്കന്‍ ആര്‍മിയില്‍ ചേരാന്‍ വിസമ്മതിച്ച അലിയെ അറസ്റ്റ് ചെയ്യുകയും ബോക്സിംഗ് ലൈസന്‍സ് റദ്ദ് ചെയ്യുകയും ഹെവിവെയ്റ്റ് ബെല്‍റ്റ്‌ തിരികെ വാങ്ങുകയും ചെയ്തു. 5 വർഷത്തെ തടവും 10,000 ഡോളർ പിഴയുമാണ് അലിക്ക് വിധിച്ചത്. എന്നിട്ടും അദ്ധേഹത്തിന്റെ തീരുമാനങ്ങള്‍ക്ക് മാറ്റം ഒന്നും ഉണ്ടായിരുന്നില്ല. ദൃഡമായ തീരുമാനങ്ങള്‍ കൊണ്ട് വിസ്മയിപ്പിച്ച അത്ഭുത വ്യക്തിത്വമായിരുന്നു അലി. മൂന്നു വര്‍ഷം ബോക്സിങ്ങില്‍ നിന്നും വിലക്കപ്പെട്ട അലി വിയറ്റ്‌നാം യുദ്ധത്തിനെതിരെ പൊതുവേദികളില്‍ സംസാരിച്ചു. യുദ്ധത്തിനെതിരെയുള്ള അദ്ധേഹത്തിന്റെ നിലപാട് പൊതുജനങ്ങളെ ആകര്‍ഷിച്ചു. അലി പറയുന്നു : “എന്റെ മനസ്സാക്ഷി എന്റെ സഹോദരങ്ങളേയോ കൂടുതൽ കറുത്തവരായവരേയോ, പാവങ്ങളേയോ, വിശക്കുന്നവരേയോ, വലിയ ശക്തരായ അമേരിക്കക്ക് വേണ്ടി വെടിവെച്ചു കൊല്ലാൻ അനുവദിക്കുന്നില്ല. ഞാൻ എന്തിനു വേണ്ടി അവരെ വെടിവെച്ചു വീഴ്ത്തണം?”\n\nമൂന്നു വര്‍ഷത്തിനു ശേഷം ഇടിക്കൂട്ടില്‍ തിരിച്ചെത്തിയ അലിയുടെ പ്രഹരത്തിനു ശക്തി കൂടിയതേ ഉണ്ടായിരുന്നുള്ളൂ. വീണ്ടും മത്സരങ്ങള്‍ ജയിച്ചു കയറിയ അദ്ധേഹത്തെ 1984ല്‍ പാര്‍ക്കിന്‍സണ്‍ രോഗം കീഴ്പ്പെടുത്താന്‍ തുടങ്ങി. പതിയെ ബോക്സിംഗ് റിങ്ങില്‍ നിന്നും പിന്മാറിയ അദ്ദേഹം പക്ഷേ സമാധാനത്തിനു വേണ്ടിയുള്ള ശ്രമങ്ങളില്‍ മുന്‍നിരയില്‍ തന്നെ നിലകൊണ്ടു. 1990ല്‍ അമേരിക്കന്‍ തടവുകാരെ വിട്ടയക്കാന്‍ വേണ്ടി ഇറാഖ് പ്രസിഡന്റ്റ് സദ്ദം ഹുസൈനെ സന്ദര്‍ശിക്കുകയും അഫ്ഗാനിസ്ഥാനിലേക്ക് യു.എന്നിന്റെ സമാധാന ദൂതനായി യാത്ര ചെയ്യുകയും ചെയ്തു. ബി.ബി.സി ചാനല്‍ നൂറ്റാണ്ടിലെ  \nകായികതാരമായി അലിയെ തിരഞ്ഞെടുത്തു. 1996 ലെ അറ്റ്‌ലാന്റാ ഒളിമ്പിക്‌സ് ദീപം കൊളുത്തിയത് മുഹമ്മദലി ആയിരുന്നു. ഇരുപതാം നൂറ്റാണ്ടിലെ ഏറ്റവും സ്വാധീന ശക്‌തിയുള്ള കായിക വ്യക്‌തിത്വമായാണ്‌ അലിയെ വിലയിരുത്തുന്നത്‌. \n\nബോക്സിങ്ങിനിടെ ഉണ്ടായ പരിക്ക് മൂലം ബാധിച്ച പാര്‍ക്കിന്‍സണ്‍ രോഗം കാരണം 2016 ജൂണ്‍ മൂന്നിന് ലോകത്തോട്‌ കളിക്കളത്തിലെ ഇതിഹാസം മുഹമ്മദ്‌ അലി വിട പറഞ്ഞു. \nനമ്മള്‍ മറ്റുള്ളവര്‍ക്ക് ചെയ്യുന്ന സേവനം ആണ് നമ്മള്‍ ഭൂമിയില്‍ ജീവിക്കുന്നതിനു നല്‍കേണ്ട വില എന്ന് മുഹമ്മദ്‌ അലി നമ്മളെ പഠിപ്പിക്കുന്നു. ഇന്നും ലോകത്ത് നിറത്തിന്റെയും ജാതിയുടെയും മതത്തിന്റെയും ദേശിയതയുടെയും പേരില്‍ പീഡിപ്പിക്കപ്പെടുന്നവര്‍ക്ക് ആവേശമാണ് മുഹമ്മദ്‌ അലി. ഒരു ബോക്സര്‍ എന്നതിലുപരി സ്നേഹത്തിന്റെയും സമാധാനത്തിന്റെയും പ്രവാചകന്‍ ആയിരുന്നു അലി. അടിച്ചമര്‍ത്തപ്പെട്ട വിഭാഗങ്ങള്‍ക്ക് ഒരു പാഠമാണ് അലിയുടെ ജീവിതം."
    },
	{
      "title" : "അരാഷ്ട്രീയതയുടെ രാഷ്ട്രീയം",
      "author" : "അതുല്‍ ശിവന്‍",
      "image" : "https://gitlab.com/sabith.m.khathim/magazine2k17/raw/master/images/cover_25.jpg",
      "content" : "എന്താണ് രാഷ്‌ട്രീയം? എന്താണ് അരാഷ്ട്രീയം? രാഷ്‌ട്രീയം എന്നുദ്ദേശിക്കുന്നത് കക്ഷിരാഷ്ട്രീയമാണോ? ഇന്ത്യ എന്ന നമ്മുടെ ഈ രാജ്യം ഒരു ജനാധിപത്യ ഭരണസംവിധാനമാണ്. അതിനാൽ ഭരണം നടത്തുന്നത് വിവിധ രാഷ്ട്രീയ സംഘടനകളുടെ തെരഞ്ഞെടുക്കപ്പെട്ട പ്രതിനിധികളും. ഈ സാഹചര്യങ്ങൾ കണക്കിലെടുത്താണ് രാജ്യത്തിന്റെയും അവിടുത്തെ ജനങ്ങളുടെയും ജീവനും സ്വത്തിനും സംരക്ഷണം നൽക്കേണ്ടതും. കാര്യഗൗരവ്വം ഉൾക്കൊണ്ട് പുരോഗതിയ്ക്കും ക്ഷേമത്തിനും വേണ്ടി എപ്പോഴും പ്രവർത്തിക്കാൻ സജ്ജമായ, സേവനസന്നദ്ധമായ ഒരു പുതുതലമുറയെ വാർത്തെടുക്കുന്നത് ക്യാമ്പസുകളാണ്. ഉയർന്നുവരുന്ന ആ നവമുകുളങ്ങളെ നഖക്ഷതം എതിർത്തു തോൽപ്പിക്കുക എന്നത് അത്രയങ്ങ് ആർക്കും തന്നെ ഇണങ്ങുന്ന കാര്യവുമല്ല. ചിന്തകളെ ഊളിയിട്ടു മൗനത്തിലേയ്ക്കു പറത്താൻ വെമ്പുന്നവരാണവർ. തൊട്ടാൽ മുറിയുന്ന മൂർച്ചയുള്ള എക്കാലത്തെയും  ഊർജത്തിന്റെയും ക്രിയാത്മകതയുടെയും ഉറവിടങ്ങൾ. \n\nഎന്നാൽ ഇന്ന് കക്ഷിരാഷ്ട്രീയത്തിന്റെ പേരിൽ പരസ്പരം പോരടിപ്പിക്കാനും ചോരപൊടിപ്പിക്കാനുമുള്ള സന്നദ്ധ സംഘടനാപ്രവത്തകരായാണ് പല രാഷ്ട്രീയകക്ഷികളും ക്യാമ്പസ് രാഷ്ട്രീയത്തെ ഉപയോഗപ്പെടുത്തിവരുന്നത്. ഇത് തെറ്റായ അല്ലെങ്കിൽ എന്നത്തേക്കുമായ് എടുത്തെറിയപ്പെടേണ്ട മോശം ചിന്താഗതിയാണ്. അതവരിൽ മാനസീകമായ പല വിദ്വേഷങ്ങൾക്കും എതിർപ്പുകൾക്കുമെല്ലാം വളരെയധികം സ്ഥാനം നൽകും. കഴിവുള്ള ജനതയെ ഒരിക്കലും നശിപ്പിച്ചു കളയാൻ അവസരം നൽകരുത്. \n\nകുറച്ചു വർഷങ്ങൾക്കുമുൻമ്പ്  ക്യാമ്പസുകളിൽ രാഷ്‌ട്രീയം പാടില്ല എന്ന് ചില രാഷ്ട്രീയ കക്ഷികൾ തന്നെ ആവശ്യപ്പെട്ടു കണ്ടിരുന്നു. ഇത് ശരിയായ ഒരു കാഴ്ച്ചയുടെ ഫലമാണെന്ന് തോന്നുന്നില്ല. കാരണം അരാഷ്ട്രീയസമൂഹം അരാജകത്വത്തിലേക്കാണ് നമ്മെകൊണ്ടെത്തിക്കുക. അരാഷ്ട്രീയ വാദികളായവർക്ക് ആരോടും ഒരു ഉത്തരവാധിത്വവുമില്ല. അവർക്ക് സ്വാർത്ഥതാൽപര്യങ്ങൾക്കു വഴങ്ങുന്ന ഒരു വീക്ഷണമാണ് ഉന്നയിക്കാൻ ഉണ്ടാവുക. \n\nചരിത്രം പരിശോധനാവിധേയമാക്കുകയാണെങ്കിൽ പറയാൻ ഏറെയുണ്ട്.  ബ്രിട്ടീഷുകാർ ഇന്ത്യയിൽ ഭരണം കൈയാളുന്നതിനു മുൻമ്പ് എന്തായിരുന്നു നമുടെ അവസ്ഥ? ജാതീയമായും സാമ്പത്തികമായും ജനങ്ങൾ വേർതിരിക്കപ്പെട്ടപ്പോൾ ധനികരും കീഴാളരും രാവന്തിയോളം എല്ലുമുറിയെ ഇവർക്കുവേണ്ടി പണിയെടുത്തു ജീവിക്കേണ്ട നരജന്മങ്ങളായും തീർന്നു. അധികാരം ഒരു കൂട്ടരിൽ തന്നെ തങ്ങിനിന്നപ്പോൾ സ്ഥിതി വഷളായി. രണ്ടു പുതിയ കാരണങ്ങളുടെ ചവിട്ടുപടികൾ കുമിഞ്ഞു കൂടിയ സമ്പത്തും മറുഭാഗം നിർലോഭം ഉപയോഗിക്കാവുന്ന യാതൊരുമുടക്കുമില്ലാത്ത അധ്വാനശേഷിയും. ഇതുമുതലെടുക്കാനാണ് വിദേശികൾ പലരും ഇങ്ങോട്ട് കച്ചകെട്ടി ഇറങ്ങിയത്. രാഷ്ട്രീയ ബോധമില്ലാത്ത, പാവപ്പെട്ടവന്റെ അധ്വാനത്തിലും പൂവ്വികമായ് കൂട്ടിചേർക്കപ്പെട്ട സ്വത്തുംവക മതിമറന്നിരിക്കുന്ന വരേണ്യവർഗത്തിനും ഇവരുടെ ലക്ഷ്യം തിരിച്ചറിയാനുള്ള കഴിവില്ലായിരുന്നു.\n\nനാട്ടുരാജാക്കന്മാരും മാടമ്പികളും തങ്ങളുടെ അയൽ രാജാക്കളെ ശത്രുവായി കണ്ട്‌ എതിരിടാൻ ശ്രമിച്ചതിനുപിന്നിൽ  അവരുടെ സ്വത്തിൽ മാത്രമായിരുന്നു ചിന്ത. ശിപ്പായികൾ ഈ വെറിയെ വളർത്തി കൊണ്ടുവന്നത് സഹായമഭ്യർത്ഥിച്ചായിരുന്നു. ഈ സാഹചര്യം അവർ നന്നായി മുതലെടുക്കുന്നതിൽ വിജയിക്കുക തന്നെയായിരുന്നു ചരിത്രത്തിൽ.\n ഈ കാലഘട്ടത്തിലാണ് അധ്വാനിക്കുന്നവരുടെ സംഘബോധം ഉണരുകയും അവർ ഒന്നിച്ചു ഇതിനെതിരെ അണിചേരാൻ തുടങ്ങിയത്. ലഘുവായിപ്പറഞ്ഞാൽ, സമൂഹത്തിനു നേരെ വിഷം ചീറ്റുന്നവർകെതിരെ, നിന്നുകൊണ്ടുള്ള അവരെ ഒറ്റപെടുത്തിക്കൊണ്ടുള്ള ഒരു പൊതുശത്രുകണക്കെയുള്ള ഈ ഒത്തുചേരലാണ് രാഷ്‌ട്രീയം എന്നതുകൊണ്ട്‌ അർത്ഥമാക്കുന്നത്. ബ്രിട്ടീഷ്കാരുടെ വരവോടെ വിദ്യാഭ്യാസ രംഗത്ത്  വലിയമാറ്റങ്ങൾ കൊണ്ടുവരാൻ സജ്ജമായി. നിരവധി വിദ്യാഭ്യാസ സ്ഥാപനങ്ങൾ നിർമ്മിക്കപ്പെട്ടു. വിദ്യാഭ്യാസം നേടിയവർ പലരും സാമ്പത്തികപരമായും സാമൂഹികമായും മെച്ചപ്പെട്ടുകഴിയുന്ന കുടുംബത്തിലെ അംഗങ്ങൾക്കാണെങ്കിലും അവരിൽ രാഷ്ട്രീയ ബോധവും രാജ്യസ്നേഹവും ക്രമേണ ഉടലെടുത്തു. ഇത് സ്വാതന്ത്ര്യ സമരത്തിന് ചുക്കാൻ പിടിയ്ക്കാൻ പ്രാപ്തരായ നേതാക്കന്മാരെ നമ്മുടെ ഇന്ത്യയിൽ നിന്നുകണ്ടെത്താൻ സഹായകമായി. \n\nഅവരുടെ ത്യാഗോജ്വലമായ പ്രവത്തനഫലമായി സാമാന്യജനങ്ങൾ മുഴുവനും അവർക്കുപിന്നിൽ അണിനിരന്നു എന്ന് മാത്രമല്ല പോരാട്ടങ്ങളിൽ ചുവടുതെറ്റാതെ കെട്ടുറപ്പുള്ള സമൂഹത്തെ സൃഷ്ടിച്ചെടുത്തു . \n\nവർഷങ്ങളോളം നീണ്ടുനിന്ന ബ്രിട്ടീഷ്‌ ഭരണത്തിന്റെ വേരുകൾ ഇളകാൻ തുടങ്ങി. അങ്ങനെ ഇന്ത്യ ഭരണഘടനയിൽ സ്ഥാപിതമായ ഒരു ജനാധിപത്യരാഷ്ട്രമായി മാറ്റപ്പെട്ടു. എന്നാൽ, ഇന്നും ഇതിന് തുരങ്കം വെയ്ക്കാൻ പല ദുഷ്ട-ശക്തികൾ പണിശാലയിലാണ്. ഒരുമയുടെ കരുത്തോടെ ഇച്ഛാശക്തിയുടെ പിൻമ്പലത്തോടെ നേടിയെടുത്തതൊന്നും ആർക്കും വിട്ടുകൊടുക്കാനോ കാഴ്ച്ചവെയ്ക്കാനോ ഉള്ള ഒന്നല്ല. \n\nഇന്ന് കോർപ്പറേറ്റുകൾ എന്ന ഓമനപ്പേരിൽ അറിയപെടുന്ന ധനാഢ്യന്മാർ ഭരണത്തിൽ വൻ നുഴഞ്ഞുക്കേറ്റമാണ് നടത്തുന്നത്. അവരുടെ ആധിപത്യത്തിന്റെ വരുതിയിലാക്കാനുള്ള ഒരുതരം ഭ്രാന്ത്. ആ ഭ്രാന്തിനു ഫലം അനുഭവിക്കുന്നതോ...? നാട്ടിലെ സാധാരണ ജനങ്ങളും. ഇവർക്കാണ് രാഷ്ട്രീയം അപ്രിയമായ്‌ തോന്നുന്നത്. കാരണം രാഷ്ട്രീയം ബോധമുള്ള ഒരു ജനത എല്ലായിപ്പോഴും കോർപ്പറേറ്റുകൾക്ക് എന്തിനാണ്. വിദേശികളുടെ ഭിന്നിപ്പിച്ചുഭരിക്കുക എന്ന  അടവാണ് ഒളിഞ്ഞും മറിഞ്ഞും അവർ നമ്മുടെ ഭരണത്തിൽ കൊണ്ടുവരാൻ പ്രയത്നിക്കുന്നത്.\n\nഭരണഘടനാപരമായി എല്ലാവർക്കും തുല്യനീതിയും നിയമവും നിലനിൽക്കുന്ന രാജ്യമാണിത്. എങ്കിലും ചിലയിടങ്ങളിൽ ഇപ്പോഴും താഴ്ന്ന ജാതി എന്ന് മുദ്രകുത്തപ്പെട്ട് സമൂഹങ്ങൾ നരകയാതന അനുഭവിക്കുന്നുണ്ട്. ഈ വിഭാഗം വിദ്യാഭ്യാസപരമായി ഉയർന്നാൽ അത് ചിലർക്ക് ദുഖമാണ്, അവരുടെ ശ്രമം അവരെ അങ്ങനെ എങ്ങിലും അടിച്ചമർത്തുക എന്നതുമാത്രമാണ്. ഇത് നമ്മൾ ജെ.എൻ.യുവിൽ കണ്ടതാണ്. വിദ്യാഭ്യാസപരമായ ഉയർച്ച നാടിന്റെ നന്മയ്ക്ക വേണ്ടി ഉപയോഗിക്കുമ്പളാണ് സ്വാർത്തകമാകുന്നത്. പുസ്തകങ്ങൾ കാണാതെ പടിച്ചു വിഴുങ്ങുന്ന വിദ്യാഭ്യാസമല്ല, ശാസ്ത്രപരമായും സാമൂഹികമായും നമ്മൾ വളരുകയാണ് വേണ്ടത്. ഇത് മറ്റുള്ളവരെ അടിച്ചമർത്താനോ ചൂഷണം ചെയ്യാനോ ഉള്ളത് ആവാതിരിക്കാൻ ജാഗരൂകരാവണം. ഇന്നും ഇന്നലെയും നടന്ന കാര്യങ്ങൾ ഒക്കെയും അവിടെ ചർച്ചചെയ്യപ്പെടണം. രാഷ്ട്രീയ ബോധമുള്ള ക്യാമ്പസുകളിൽ മാത്രമേ ഇത്രയും സജീവമായ ചർച്ചകൾ നടക്കുന്നുള്ളൂ. ഇത്തരത്തിൽ ഉയർന്നുവരുന്ന യുവതലമുറയ്ക്ക് മാത്രമേ ഇന്നുനമ്മുടെ രാജ്യത്തെ പിന്നോട്ടടിയ്ക്കാൻ തയ്യാറായ് നില്കുന്ന നിജശക്തികളിൽ നിന്ന് വരും തലമുറയെ രക്ഷിക്കാൻ സാധിക്കൂ. \n\nസ്വന്തം ജീവൻ പോലും തൃണവല്‍ക്കരിച്ച് നമ്മുക്ക് സ്വാതന്ത്ര്യം നേടി തന്ന ആ മഹാനുഭാവന്മാരെ നമ്മുക്ക് മറക്കാതിരിയ്ക്കാം. സ്വാതന്ത്രം നേടി അരനൂറ്റാണ്ട് കഴിഞ്ഞതിനുശേഷവും ഇന്നും നമ്മൾ സ്വാതന്ത്ര്യത്തെകുറിച്ച് ചർച്ചചെയ്യുന്നു. കാരണം ഇന്നും രാഷ്‌ട്രീയം അതെന്താണെന്ന് തിരിച്ചറിയാതെ പോവുന്നതാണ്. രാഷ്ട്രീയത്തിൽ നിന്നും അന്തർരാഷ്ട്രത്തിൽ നിന്നും മാറ്റി നിർത്തേണ്ടത് അത്യാവശ്യമായ് മാറിയിരിക്കയാണ്. യുവാക്കളിലാണ് രാജ്യത്തിന്റെ പകിട്ട് അവരാണ് അത് കാത്തുസൂക്ഷിക്കേണ്ടത്. കടമകൾ മറക്കാതെ ഭരണഘടന നിർദ്ദേശിക്കുന്ന തരത്തിൽ ഭാരതം കെട്ടിപ്പടുക്കാൻ ഒത്തൊരുമിച്ച് നമുക്ക് ശ്രമിയ്ക്കാം, മാതൃകയാവാം പിന്നീട് ചരിത്രവും."
    },
	{
      "title" : "താത്വിക അവലോകനം",
      "author" : "മുഹമ്മദ്‌ സാബിത്ത്.എം.കെ.",
      "image" : "https://gitlab.com/sabith.m.khathim/magazine2k17/raw/master/images/cover_26.jpg",
      "content" : "2011\'ലാണ് കണ്ണൂരില്‍ നിന്നും കോഴിക്കോടേക്ക് താമസം മാറുന്നത്. ഏട്ടന്‍ പഠിച്ചത് വടകര ഐ.എച്ച്.ആര്‍.ഡി. കോളേജില്‍ ആയതു കൊണ്ട് കോഴിക്കോട്ടെ ഐ.എച്ച്.ആര്‍.ഡി  കോളേജ് തപ്പി അവിടെ തന്നെ ഡിഗ്രിക്ക് അഡ്മിഷനും എടുത്തു. പഠിക്കുന്ന കുട്ടികള്‍ക്ക് മറ്റു ബുദ്ധിമുട്ടുകള്‍ ഇല്ലാതെ നന്നായി പഠിക്കാന്‍ ഉള്ള സൗകര്യങ്ങള്‍ ഉണ്ടെന്നുള്ളത് ആയിരുന്നു വീട്ടുകാര്‍ അതിനു നിര്‍ബന്ധിക്കാനുള്ള കാരണം.\n\nറാഗ്ഗിംഗും മറ്റും പേടിച്ചു കോളേജില്‍ ചെന്നെങ്കിലും സാധാരണ കോളേജുകളില്‍ നിന്ന് വളരെ വ്യത്യസ്തമായ ഒരു അന്തരീക്ഷമാണ് ഐ.എച്ച്.ആര്‍.ഡിയില്‍ കണ്ടത്. അതില്‍ ഇന്നും ഓര്‍മയില്‍ നില്‍ക്കുന്നത് അവിടുത്തെ ആദ്യത്തെ ഇലക്ഷന്‍ ആയിരുന്നു. പോളിംഗ് കഴിഞ്ഞ് കെ.എസ്.യു - എസ്.എഫ്.ഐ വിദ്യാര്‍ഥികള്‍ റിസള്‍ട്ട് വരുന്നത് വരെ കോളേജിന്റെ വരാന്തയില്‍ അന്താക്ഷരി കളിച്ച് ഇരിക്കുകയായിരുന്നു.\n\nഅന്ന് അര്‍ജുന്‍, ശ്രീലക്ഷ്മി, ധനുശ്രീ, മിഥുന്‍ ഏട്ടന്‍ ഒക്കെ ഉണ്ടായിരുന്ന ബാച്ച് ആണെന്നാണ്‌ എന്റെ ഓര്‍മ്മ. ഇലക്ഷന്‍ കഴിയുന്നതോടെ ആ വര്‍ഷത്തെ പൊളിറ്റിക്കല്‍ പരിപാടികള്‍ അവസാനിക്കുകയും ചെയ്യും. പിന്നെ ഇടക്ക് സമരം ഒക്കെ വരുമ്പോള്‍ എല്ലാവരും കൂടെ സപ്പോര്‍ട്ട് കൊടുത്ത് ക്ലാസ് വിടാന്‍ സമരം വിജയിപ്പിക്കുകയും ചെയ്യും. ആ കോളേജില്‍ ഇന്നും ഓര്‍മ്മ നില്‍ക്കുന്ന ബാച്ച് ആയിരുന്നു അവരുടെ ബാച്ച്. എന്ത് പാര്‍ട്ടി ആണെങ്കിലും അവരെ എല്ലാവരെയും ഒരുമിച്ചു ചിരിച്ചു നടക്കുന്നത് അല്ലാതെ വേറെ ഒന്നും കണ്ടിട്ടില്ല. (അവസാനത്തെ പൂവ്വ വിദ്യാര്‍ഥി സംഗമത്തില്‍ വരെ). പ്ലസ്‌ ടു കഴിഞ്ഞ് കോളേജിലേക്ക് വരുന്ന വിദ്യാര്‍ത്ഥിക്ക് അത്യാവശ്യം ഇഷ്ടപ്പെടുന്ന രീതിയില്‍ ആയിരുന്നു അന്ന് ആ കോളേജ്.\n\nജാക്സണ്‍ സാറിനെയും പ്രതിഭ മിസ്സിനെയും ഒക്കെ കണ്ടു മുട്ടാന്‍ പറ്റിയതാണ് അവിടെ ചേര്‍ന്നത് കൊണ്ടുള്ള വലിയ ലാഭം ആയിട്ട് ഞാന്‍ ഇപ്പോഴും കാണുന്നത്. എന്തേലും ഒക്കെ ചെയ്യണം എന്ന് പറഞ്ഞു നടന്നിരുന്നതല്ലാതെ കൃത്യമായ ഒരു വഴി തെളിച്ചു തരാന്‍ കൂടെ നിന്നവര്‍ ആയിരുന്നു അന്നത്തെ എല്ലാ അധ്യാപകരും. ശ്രീജിത്ത്‌ സര്‍ ആയിരുന്നു എനിക്ക് അതില്‍ ഏറ്റവും ഇഷ്ടപ്പെട്ട അദ്ധ്യാപകന്‍. എനിക്ക് ക്ലാസ് എടുത്തില്ലെങ്കിലും വിഷയത്തില്‍ ഉള്ള വ്യത്യസ്തമായ ചിന്തകള്‍ സാറിനെയും എന്നെയും ഒരുപാട് അടുപ്പിച്ചു. സരിത്ത് സര്‍, ശ്രീശാന്ത് സര്‍ അങ്ങനെ കുറെയേറെ പേര്‍. അന്നത്തെ എന്‍.എസ്.എസ്. കാംപുകള്‍ ഒക്കെ മിസ്സ്‌ ആയിരുന്നെങ്കിലും പോവാന്‍ പറ്റിയിരുന്നെങ്കില്‍ എന്ന് പോയവരുടെ കഥകള്‍ കേട്ടപ്പോള്‍ ആഗ്രഹിച്ചിരുന്നു. ഒരു വര്‍ഷം കഴിഞ്ഞതോടെ ചില ഇഷ്ടമില്ലായ്മകള്‍ ഉണ്ടായിരുന്നെങ്കിലും ഐ.എച്ച്.ആര്‍.ഡിയോട് ഒരു ഇഷ്ടം തന്നെ ആയിരുന്നു.\n\n\nചില തെറ്റിദ്ധാരണകളും അഭിപ്രായ വ്യത്യാസങ്ങളും ആയിരുന്നു നാട്ടില്‍ എസ്.എഫ്.ഐയുടെ കൂടെ നിന്ന ഞാന്‍ കെ.എസ്.യു ആയി കോളേജ് രാഷ്ട്രീയത്തിലേക്ക് കാലെടുത്തു വെക്കാന്‍ കാരണമായത്‌. രാഷ്ട്രീയം എങ്ങനെ പ്രവര്‍ത്തിക്കുന്നു എന്നതിനെ കുറിച്ചുള്ള അറിവില്ലായ്മ ആയിരിക്കണം അന്ന് മുന്നും പിന്നും നോക്കാതെ അതിലേക്ക് ഇറങ്ങാന്‍ ഉള്ള കാരണം. അവരോടെല്ലാരോടും ഉള്ള ബന്ധം അതിനു ശേഷം വീണ്ടും വഷളാവുകയും ഒരു രാഷ്ട്രീയക്കാരന്‍ എന്ന നിലയില്‍ കോളേജില്‍ അറിയപ്പെടാന്‍ തുടങ്ങിയതും. ഒരുപക്ഷെ ജീവിതത്തിലെ തെറ്റായ ഒരു തീരുമാനം എന്ന് ഇന്നും അതിനെ ഞാന്‍ വിലയിരുത്തുന്നു. കാരണം രാഷ്ട്രീയം അങ്ങനെ ഒരു ചക്രവ്യൂഹമാണ്. കൃത്യമായ ഒരു ആശയം പാര്‍ട്ടിക്ക് അകത്ത് ഒരിക്കലും നടപ്പിലാകുകയില്ല. അത് ഗാന്ധിയന്‍ ആശയം ആണെങ്കിലും കമ്മ്യൂണിസം ആണെങ്കിലും.\n\nകോളേജില്‍ നിന്ന് ഇറങ്ങി വരുമ്പോള്‍ തിരുത്താന്‍ പറ്റാത്ത കാര്യങ്ങള്‍ ആലോചിച്ചു വിഷമം ഉണ്ടായിരുന്നെങ്കിലും ഫലം നന്നായില്ലെങ്കിലും നല്ലതിന് വേണ്ടിയാണല്ലോ ചെയ്തത് എന്ന് ആലോചിച്ചു സമാധാനിച്ചു. \n\nഒരിടവേളയ്ക്ക് ശേഷം അതേ കോളേജിലേക്ക് വീണ്ടും കയറി ചെല്ലും എന്ന് ഒരിക്കലും കരുതിയില്ല. അവിടെ ബാക്കി വെച്ച് വന്ന പല ബന്ധങ്ങളും ആയിരുന്നു പ്രധാന ആകര്‍ഷണം. ഒന്നിലും ഇടപെടാതെ ഞാനും കുറച്ചു കൂട്ടുകാരും ആയിട്ട് നന്നായി കോളേജ് ആഘോഷിക്കുകയും, തലശ്ശേരി ബിരിയാണി കഴിക്കാന്‍ തലശ്ശേരി വരെ കോളേജ് വിട്ടു പോയത് വരെയുള്ള വട്ട് പരിപാടികള്‍ ആയിരുന്നു ആ സമയത്ത്. ജിനീഷ് ആയിരുന്നു ആ ബാച്ചില്‍ പരിചയപ്പെട്ട വളരെ ഇഷ്ടം തോന്നിയ വ്യക്തി. അത്രയ്ക്കും കഴിവ് ഉണ്ടായിട്ടും കോളേജില്‍ കൃത്യമായ ഒരു എക്സ്പോഷര്‍ അവനു കിട്ടിയിരുന്നില്ല. അതിനു കാരണമായി എനിക്ക് തോന്നിയത് കോളേജിലെ മുഴച്ചു നില്‍ക്കുന്ന രാഷ്ട്രീയം തന്നെ ആയിരുന്നു. കഴിവുള്ള വിദ്യാര്‍ഥികള്‍ മുന്നോട്ട് വരണം എന്നതില്‍ നിന്ന് രാഷ്ട്രീയ പാര്‍ട്ടികള്‍ ചാക്കിട്ട് പിടിച്ചു വോട്ടിംഗ് നടത്തി വരുന്ന ഇലക്ഷന്‍ സമ്പ്രദായം ആയി മാറിയതിലെ അപാകത ആയിരുന്നു അത്.\n\nഇലക്ഷന്‍ വന്നപ്പോള്‍ രാഷ്ട്രീയം ഇല്ലാതെ പി.ജി.ഡിപ്പാര്‍ട്ട്മെന്റ് ആയിട്ട് ഇലക്ഷനില്‍ മത്സരിക്കാം എന്ന് തീരുമാനം എടുത്തു. പക്ഷേ കൂടെ ഉള്ള എല്ലാ അലവലാതികള്‍ക്കും സപ്പ്ലി ഉള്ളത് കാരണം ആ ശ്രമം നടന്നില്ല. പക്ഷേ അത് കെ.എസ്.യു വിന്റെ പാനലിലേക്ക് ആയി മത്സരിക്കാം എന്ന് തീരുമാനം ആയി. കെ.എസ്.യു വിന്റെ കൂടെ മത്സരിക്കുന്നതിനെക്കാള്‍ മറുപക്ഷത്ത് നില്‍ക്കുന്ന വിദ്യാര്‍ത്ഥികളില്‍ അപക്വമായ തീരുമാനം എടുക്കുന്ന ന്യൂനപക്ഷമായ വിദ്യാര്‍ത്ഥികളെ ആയിരുന്നു പേടി. ആ പേടി ശരിയായിരുന്നു. \n\nകോളേജിന്റെ രാഷ്ട്രീയ അന്തരീക്ഷം പാടേ മാറി കഴിഞ്ഞിരുന്നു. ഇലക്ഷന്റെ അവസാന ആഴ്ചകള്‍ വരെ ഒന്നിലും ഇല്ലെന്നു പറഞ്ഞു മാറി നടന്നെങ്കിലും അവസാനം അതിലേക്ക് തന്നെ എത്തി ചേര്‍ന്നു. എന്നെ ഇതുവരെ കാണാത്ത ആള്‍ക്കാര്‍ വരെ എന്റെ ശത്രുക്കള്‍ ആയി. കാരണം, രാഷ്ട്രീയം അങ്ങനെയാണ്. ഇലക്ഷന്‍ കഴിഞ്ഞു മാഗസിന്‍ എഡിറ്റര്‍ പോസ്റ്റിലേക്ക് തിരഞ്ഞെടുക്കപ്പെട്ടു. രാഷ്ട്രീയത്തിന്റെ ഭാഗമായി പലരോടും മുഖം കനപ്പിച്ചു സംസാരിക്കുകയും തെറ്റിധാരണകള്‍ ഉടലെടുക്കയും ചെയ്തു. മാറിയ കാമ്പസ് രാഷ്ട്രീയത്തില്‍ ഇടപെടരുതെന്ന് തോന്നിയപ്പോള്‍ ഒക്കെ മാറി നിന്നു.\n\n\n\n\nപക്ഷേ വീണ്ടും വീണ്ടും അതിലേക്ക് വലിച്ചു ഇഴക്കപ്പെട്ടു. രാഷ്ട്രീയം വാശിയേറിയതായി. ഫസീഹും അനന്തനും കോളേജില്‍ നിന്ന് ഇറങ്ങി പോവുമ്പോള്‍ ഇതൊക്കെ പേരിനെങ്കിലും നിയന്ത്രിച്ചു നിര്‍ത്തുന്ന രണ്ടു പേരുടെ അഭാവം വലിയ വിധത്തില്‍ ഉള്ള പ്രശ്നങ്ങള്‍ കോളേജിന്റെ അകത്ത് സൃഷ്ടിക്കപ്പെടും എന്ന് തോന്നി. ഗോ സംരക്ഷകരെ പോലെ നേതൃത്വം ഇല്ലാത്ത, അല്ലെങ്കില്‍ അപക്വ നേതൃത്വത്തില്‍ ഉള്ളവര്‍ സൃഷ്ടിക്കാന്‍ പോവുന്ന പ്രശ്നങ്ങള്‍ മുന്നില്‍ കണ്ടു കാമ്പസിലെ രാഷ്ട്രീയത്തിന് മൂക്ക് കയര്‍ ഇടണം എന്ന് കോളേജിലെ പ്രിന്‍സിപ്പാളിനെ കഴിഞ്ഞ മാര്‍ച്ചില്‍ അറിയിച്ചു. അതിനു ശേഷം നടന്ന ചര്‍ച്ചയില്‍ മനസ്സില്ലാ മനസ്സോടെ പങ്കെടുക്കുകയും കോളേജിന്റെ അകത്തുള്ള പാര്‍ട്ടി പ്രവര്‍ത്തനം അതിര് വിടുന്നില്ല എന്ന ഉറപ്പ് വരുത്തുമെന്നും പ്രിന്‍സിപ്പല്‍ പറഞ്ഞു. ഇനിയും ഇതില്‍ ഇടപെടരുത് എന്ന ആഗ്രഹം ഉള്ളത് കൊണ്ട് അവിടെ ഉള്ള കെ.എസ്.യുക്കരോടും എസ്.എഫ്.ഐ.ക്കാരോടും റ്റാറ്റാ പറഞ്ഞു എല്ലാത്തില്‍ നിന്നും മാറി നിന്ന് രണ്ടു മാസം വര്‍ക്കുകളും ഫാമിലിയും ആയി വെക്കേഷന്‍ വീട്ടില്‍ ആയിരുന്നു.\n\nഒക്കെ കഴിഞ്ഞ് നോമ്പൊക്കെ എടുത്ത് വന്ന ദിവസം പുറത്ത് എന്തോ പ്രശ്നം നടക്കുന്നുണ്ടെന്ന് കേട്ട് ഉച്ചക്ക് രണ്ടു മണിയോടെ കോളേജിന്റെ വരാന്തയിലേക്ക് വന്ന എന്നെ പുറത്ത് നിന്ന് വന്ന ഒരു കൂട്ടം അക്രമി സംഘം താക്കോല്‍ ഉപയോഗിച്ച് മുഖത്ത് ഇടിക്കുകയും നെഞ്ചത്ത് ചവിട്ടുകയും ചെയ്തു. താഴേക്ക് തെറിച്ചു വീഴുമ്പോള്‍ ബോധം പോയിരുന്നു. പിന്നെയും വരാന്തയില്‍ ഇട്ടു കുറെ ചവിട്ടുകള്‍ കൊണ്ടു. അണ്ണാനെ പോലെ ചുരുണ്ട് കിടക്കാനെ നിവൃത്തി ഉണ്ടായിരുന്നുള്ളൂ. കോളേജിന്റെ അകത്ത് തന്നെയുള്ള എസ്.എഫ്.ഐ പ്രവര്‍ത്തകര്‍ അവരെ പിടിച്ചു മാറ്റുകയും എന്നെ കാര്‍ പോര്‍ച്ചിലേക്ക് എടുത്ത് കൊണ്ട് പോവുകയും ചെയ്തു. അവിടെ നിന്ന് ബീച്ച് ഹോസ്പിറ്റല്‍, പിന്നെ മെഡിക്കല്‍ കോളേജ്.\n\nസ്വപ്നത്തില്‍ പോലും ആ കോളേജിന്റെ മുറ്റത്ത് ചവിട്ടു കൊണ്ട് കിടക്കേണ്ട അവസ്ഥ ആലോചിച്ചിരുന്നില്ല. കോളേജില്‍ അഞ്ചാമത്തെ വര്‍ഷം പഠിക്കുന്ന സീനിയര്‍ വിദ്യാര്‍ത്ഥിക്ക് ഒരു കാരണവും കൂടാതെ അനുഭവിക്കേണ്ട വന്ന അവസ്ഥയെ കുറിച്ച് ആയിരുന്നില്ല എന്റെ പേടി. ഇതൊന്നും അറിയാതെ കോളേജില്‍ വന്നു ചേര്‍ന്ന് ഒന്നെങ്കില്‍ കെ.എസ്.യു അല്ലെങ്കില്‍ എസ്.എഫ്.ഐ ആയി മാറാന്‍ പോവുന്ന വിദ്യാര്‍ത്ഥികള്‍ക്ക് ഇനി അനുഭവിക്കാന്‍ കിടക്കുന്ന അവസ്ഥയെ കുറിച്ച് ആയിരുന്നു ആവലാതി.\n\nഞാന്‍ നേരത്തെ സംശയിച്ചത് പോലെ തന്നെ കോളേജില്‍ രാഷ്ട്രീയവും അക്രമവും സമാസമം ചേര്‍ന്ന് അരങ്ങു തകര്‍ക്കുകയായിരുന്നു. അതിനു മുന്‍പ് നടന്ന അക്രമത്തില്‍ രണ്ടു പാര്‍ട്ടിക്കാര്‍ക്കും അങ്ങോട്ടും ഇങ്ങോട്ടും നല്ലോണം കിട്ടിയെന്നു പിന്നീട് അറിഞ്ഞു. കണ്ണിനും മുഖത്തും ഒക്കെ ആണ് ആഴത്തില്‍ ഉള്ള പരിക്ക്. ആയുധങ്ങള്‍ ഒക്കെ ഉപയോഗിച്ച് ആക്രമണം നടത്താന്‍ തുടങ്ങിയിരിക്കുന്നു. ഈ ഒരു പ്രവണത കോളേജിന്റെ സമാധാന അന്തരീക്ഷം തകര്‍ക്കുക മാത്രമല്ല, കോളേജ് നേടിയെടുത്ത എല്ലാ വിധ സല്‍പേരുകളും നാമാവശേഷമാക്കാന്‍ കെല്‍പ്പുള്ളതുമാണ്. \n\nപഠിക്കാന്‍ വരുന്ന വിദ്യാര്‍ഥികള്‍ തല്ലു കൊണ്ട് ചാവാതിരിക്കാന്‍ എന്തെങ്കിലും ചെയ്യണമെന്നും അതില്‍ ഒരു തീരുമാനം ആവാതെ പോവുന്ന പ്രശ്നമില്ലെന്നും പ്രിന്‍സിപ്പാളിനെ സ്വന്തം നിലയില്‍ അറിയിച്ചു. ചര്‍ച്ചകള്‍ പലതും നടന്നെങ്കിലും നിരാശയായിരുന്നു ഫലം. ആരോട് പറയാന്‍, ആര് കേള്‍ക്കാന്‍. ആരൊക്കെയോ തുറന്ന് വിട്ട കോളേജ് രാഷ്ട്രീയം എന്ന ഭൂതം കോളേജിനെ തന്നെ വിഴുങ്ങാന്‍ തുടങ്ങിയിരിക്കുന്നു. പ്രിന്‍സിപ്പാളും നിസ്സഹായനാണ്. കാരണം രാഷ്ട്രീയം അങ്ങനെയാണ്. \n\nഇനിയും നിരപരാധികളുടെ ചോര കോളേജില്‍ വീഴരുത്. അതിനു ഇത്തരത്തില്‍ ഉള്ള അക്രമ രാഷ്ട്രീയം നിയന്ത്രിച്ചേ പറ്റുകയുള്ളൂ. (കോളേജില്‍ രാഷ്ട്രീയത്തിന്റെ വേര് ആഴത്തില്‍ ഇറക്കാന്‍ സഹായിച്ചതിന്റെ പാപഭാരം ആരൊക്കെ വീതിച്ചെടുക്കും എന്ന് ദൈവം തീരുമാനിക്കട്ടെ). വിദ്യാലയങ്ങള്‍ അറിവ് നിര്‍മിക്കാന്‍ ആണ്, കുഴിമാടങ്ങള്‍ അല്ല. അപക്വമായ നേതൃത്വത്തെ വിമര്‍ശിക്കുന്നതാണ് നല്ല ഒരു രാഷ്ട്രീയ പാര്‍ട്ടിയില്‍ കാണുന്ന മേന്മ. കോളേജില്‍ നിന്നും അത് പ്രതീക്ഷിക്കുന്നു.\n\nകോളേജില്‍ രാഷ്ട്രീയം എന്തിനാണ് എന്നൊന്ന് ആലോചിക്കണം. കാമ്പസുകള്‍ ആണ് എന്നും തല തിരിഞ്ഞ ഭരണ കൂടത്തിന്റെ കഴുക്കോല്‍ ഇളക്കിയിരുന്നത്. ഇന്ത്യയില്‍ തന്നെ ജെ.എന്‍.യു അടക്കമുള്ള കാമ്പസുകളില്‍ പ്രധിഷേധം ആളിക്കത്തുമ്പോള്‍ കേരളത്തിലെ കാമ്പസുകള്‍ വിഡ്ഢികളുടെ സ്വര്‍ഗത്തിലാണ്. അവരൊന്നും അറിയുന്നില്ല. ഇവിടുത്തെ കക്ഷി രാഷ്ട്രീയത്തിന്റെ വിഴുപ്പ് അലക്കാന്‍ ആണ് വിധി. അതിനു കൂട്ടി കൊടുക്കാന്‍ അതിനൊത്ത നേതാക്കളും. ക്രിയാത്മകവും സര്‍ഗാത്മകവുമായ പ്രധിഷേധങ്ങള്‍ ആണ് കോളേജുകളില്‍ നിന്നും ഉയര്‍ന്നു വരേണ്ടത്. കയ്യൂക്ക് കൊണ്ടുള്ള ഷോ അല്ല. അതിനെക്കൊണ്ട് സമൂഹത്തിനു അഞ്ചു പൈസയുടെ ഉപകാരം ഇല്ലതാനും.  രാജനെ എന്തു കൊണ്ടാണ് ഭരണകൂടം ഇത്രയധികം പേടിച്ചതും ഉരുട്ടിക്കൊന്നതും എന്ന് ആലോചിച്ചിട്ടുണ്ടോ? രാജന്‍ എത്ര പേരുടെ കണ്ണിടിച്ചു തകര്‍ത്തിട്ടുണ്ട്? ഏത് രാജന്‍, എന്ത് രാജന്‍, ആരുടെ സ്വാതന്ത്ര്യം, എവിടുത്തെ ജനാധിപത്യം ല്ലേ? രോഹിത് വെമുല? നജീബ്?  ജിഷ്ണു പ്രണോയ്? അല്ലെങ്കില്‍ ഇതിലൊന്നും പെടാത്ത ഷംന തസ്നീമിനെയെങ്കിലും? ഇതൊന്നും അറിയാത്ത വിദ്യാര്‍ഥി രാഷ്ട്രീയ പ്രവര്‍ത്തകന്‍ ആണ് നിങ്ങള്‍ എങ്കില്‍ ആ പണി നിര്‍ത്തുന്നതാണ് നല്ലത്.  \n \nസര്‍ഗാത്മകതയുടെ കവാടങ്ങള്‍ ആയിരുന്ന കാമ്പസുകളില്‍ സെല്‍ഫി കൂട്ടങ്ങളെയും ആര്‍ട്സിന് സിനിമാ പാട്ട് വെച്ച് വട്ടത്തില്‍ ചാടുന്നവരെയും കൊണ്ട് നിറഞ്ഞിരിക്കുന്നു.  അല്ലാതെ വേറെ എന്തറിയാം ഇന്നത്തെ തലമുറയ്ക്ക്? നല്ലത് ചെയ്യുന്നവരെ കാണാതെ പോവുകയല്ല, പക്ഷേ ഭൂരിപക്ഷത്തിന്റെ അവസ്ഥ അങ്ങനെയാണ്. സര്‍ഗാത്മകത എന്നൊരു സാധനം എന്താണെന്ന് പറഞ്ഞു കൊടുക്കേണ്ടി വരും ബ്രോയിലര്‍ കോഴികള്‍ ആയി വളരുന്ന ശിരോമണികള്‍ക്ക്. കോര്‍പ്പറേറ്റുകള്‍ കാണിച്ചു കൊടുത്ത വഴിയില്‍ കൂടെ വളരെ കൃത്യമായി യാത്ര ചെയ്യുന്ന നമ്മുടെ യുവതലമുറയോടു ഇനി പ്രത്യേകിച്ച് ഒന്നും പറഞ്ഞിട്ട് കാര്യം ഉണ്ടെന്നു തോന്നുന്നില്ല. ഇവരോട് ഒരു കാര്യം പറഞ്ഞ് മനസ്സിലാക്കുന്നതിനേക്കാള്‍ സുഖം പറഞ്ഞു പറ്റിക്കാന്‍ ആണ്. സ്വയം മനസ്സിലാക്കി തിരിച്ചു വരുമെന്ന് പ്രതീക്ഷയൊന്നുമില്ല. പക്ഷേ ഒരാള്‍ക്ക് എല്ലാരെയും എല്ലാ കാലത്തേക്കും പറ്റിക്കാന്‍ പറ്റില്ല എന്നാണല്ലോ. അവനവന്റെ കഴിവ് സമൂഹ നന്മയ്ക്ക് വേണ്ടി ഉപയോഗിക്കുമ്പോള്‍ ആണ് നിങ്ങളൊക്കെ നല്ലൊരു മനുഷ്യനാവുന്നത്. അല്ലെങ്കില്‍ നിങ്ങളും മറ്റു ജന്തുക്കളും തമ്മില്‍ പ്രത്യേകിച്ച് വ്യത്യാസമൊന്നുമില്ല. കാക്ക വരെ നാട്ടിലെ വേസ്റ്റ് ഒക്കെ വൃത്തിയാക്കാറുണ്ട്. നിങ്ങളെയൊക്കെ കൊണ്ട് വേസ്റ്റ് ഉണ്ടാക്കാന്‍ അല്ലാതെ വേറെ എന്തെങ്കിലും ഉപകാരം മറ്റുള്ളവര്‍ക്ക്  ഉണ്ടോ? ഫെയ്സ്ബുക്കില്‍ സാധു കുട്ടിക്ക് ലൈക്ക് അടിക്കാറുണ്ട്, ഹാഷ്ടാഗ് ഇടാറുണ്ട് എന്നൊന്നും പറഞ്ഞേക്കരുത്. താങ്ങാന്‍ ഉള്ള കെല്‍പ്പില്ല. “War is peace. Freedom is slavery. Ignorance is strength” എന്ന് പറഞ്ഞു വെച്ചത് ഇവരെപ്പറ്റിയാണോ എന്ന് ചിന്തിച്ചാലും തെറ്റില്ല. എന്തിനു വേണ്ടിയാണ് കണ്ട പാര്‍ട്ടിക്കാര്‍ക്ക് വേണ്ടി തല്ലിച്ചാവുന്നത് എന്നൊന്ന് ആലോചിച്ചു നോക്കണം. അതിനെ കൊണ്ട് ആര്‍ക്ക് എന്ത് നേട്ടം? ആലോചിക്കാന്‍ പാകത്തില്‍ ഉള്ള മസ്തിഷ്കം നിലനില്‍പ്പ്‌ ഇല്ലാത്തവരോട് അതും പറഞ്ഞിട്ട് കാര്യമില്ലല്ലോ. ഇതിനൊക്കെ മൌന സമ്മതം മൂളുന്ന കാമ്പസ് അധികാരികള്‍ എങ്കിലും ആലോചിക്കട്ടെ. പാപഭാരം കുറച്ചെങ്കിലും കുറഞ്ഞ് കിട്ടും.\n\nസ്വതന്ത്രമായി ചിന്തിക്കുകയും രാഷ്ട്രീയ പാര്‍ട്ടികള്‍ക്ക് അടിമപ്പണി ചെയ്യാത്തതുമായ ഒരു വിദ്യാര്‍ഥി സമൂഹം കോളേജില്‍ ഉയര്‍ന്നു വരും എന്ന് തന്നെ പ്രതീക്ഷിക്കുന്നു. കാരണം, പ്രതീക്ഷിക്കാന്‍ ചിലവൊന്നും ഇല്ലല്ലോ. ഇതൊന്നും റാഡിക്കല്‍ ആയിട്ടുള്ള ഒരു മാറ്റമല്ല. രണ്ടായിരത്തിന്റെ നോട്ടില്‍ ചിപ്പ് വെച്ച നോട്ട് നിരോധനം പോലെ ഒരു പ്രഹസ്സനം ആവാതിരിക്കട്ടെ സി.സി.ടി.വി അടക്കമുള്ള കോളേജിലെ നടപടികള്‍ എന്ന് കരുതുന്നു. മോന്തായം വളഞ്ഞാല്‍ ബാക്കി അങ്ങോട്ട്‌ അങ്ങനെ തന്നെ ആവണമെന്നാണല്ലോ. ഈശ്വരോ രക്ഷ. "
    },
	{
      "title" : "മരണവും ചോദ്യങ്ങളും",
      "author" : "നജ്ജാദ്",
      "image" : "https://gitlab.com/sabith.m.khathim/magazine2k17/raw/master/images/cover_27.jpg",
      "content" : "ഇന്ത്യന്‍ രാഷ്ട്രീയത്തില്‍ തന്റേതായ വ്യക്തിത്വത്തിലൂടെ കടന്നു വന്ന രാഷ്ട്രീയ നേതാവാണ്‌ ഇ.അഹമ്മദ്. മുസ്‌ലീം ലീഗിന്റെ മുഖപത്രമായ ചന്ദ്രികയുടെ സബ് എഡിറ്റര്‍ സ്ഥാനത്തു നിന്ന് തുടങ്ങി പാര്‍ട്ടിയുടെ ദേശീയ അധ്യക്ഷ പദവിയിലെത്തിയ വ്യക്തിത്വമാണ് ഇ. അഹമ്മദ്. ഇബ്രാഹിം സുലൈമാന്‍ സേട്ടിന്റെയും ജി.എം ബനാത്ത് വാലയുടെയും പിന്‍ഗാമിയായാണ് അഹമ്മദ് പാര്‍ട്ടി ദേശീയ അധ്യക്ഷ പദം ഏറ്റെടുത്തത്. സയ്യിദ് അബ്ദുറഹ്മാന്‍ ബാഫക്കി തങ്ങള്‍ക്കും ഇബ്രാഹിം സുലൈമാന്‍ സേട്ടിനും ശേഷം കേരളത്തില്‍ നിന്ന് ലീഗ് ദേശീയ അധ്യക്ഷനാകുന്ന മൂന്നാമത്തെ നേതാവാണ് ഇ അഹമ്മദ്.\n \n1967ല്‍ ഇ. അഹമ്മദ് കണ്ണൂരില്‍ നിന്ന് നിയമസഭയിലെത്തി. 29 കാരനായ അഹമ്മദായിരുന്നു അന്നത്തെ നിയമസഭയിലെ ഏറ്റവും പ്രായം കുറഞ്ഞ അംഗം. 19 വര്‍ഷം നിയമസഭാ സമാജികനായിരുന്ന അഹമ്മദ് 82 മുതല്‍ 87 വരെ കെ കരുണാകരന്‍ സര്‍ക്കാറില്‍ സംസ്ഥാന വ്യവസായ മന്ത്രിയായി.\n\nഅദ്ധേഹത്തിന്റെ വിയോഗത്തിലൂടെ ഇന്ത്യന്‍ രാഷ്ട്രീയത്തിലെ ഒരു സമുന്നത നേതാവിനെയാണ് നഷ്ടപ്പെട്ടത്. കേന്ദ്ര വിദേശകാര്യ മന്ത്രിയായിരിക്കെ നിരവധി ദേശീയ അന്തര്‍ദേശീയ ഇടപെടലുകളിലൂടെ അദ്ധേഹത്തിന്റെ ഭരണപാടവം തെളിയിച്ചിരുന്നു. \n \n2017 ഫെബ്രുവരി ഒന്നിന് പുലർച്ചെ രണ്ടേകാലോടെ ഡൽഹിയിലെ രാംമനോഹർ ലോഹ്യ ആശുപത്രിയിൽ വച്ചാണ് ഇ. അഹമ്മദ് അന്തരിക്കുന്നത്. തലേന്ന് ഉച്ചയ്ക്ക് തുടങ്ങിയ ബജറ്റ് സമ്മേളനത്തോടനുബന്ധിച്ച് രാഷ്ട്രപതിയുടെ നയപ്രഖ്യാപനപ്രസംഗം കേട്ടുകൊണ്ടിരിക്കേ പെട്ടെന്ന് ഹൃദയാഘാതം വന്ന് കുഴഞ്ഞുവീഴുകയായിരുന്നു അദ്ദേഹം. ഉടന്‍ തന്നെ ദില്ലിയിലെ RML ആശുപത്രിയില്‍ അദ്ധേഹത്തിനെ പ്രവേശിപ്പിച്ചു.\n \nഅതിനു ശേഷം അരങ്ങേറിയത് നാടകീയമായ രംഗങ്ങളാണ്. അദ്ദേഹത്തെ സന്ദര്‍ശിക്കാന്‍ ആശുപത്രിയിലെത്തിയ മകള്‍ക്കും മറ്റ് ബന്ധുക്കള്‍ക്കും അനുമതി നിഷേധിക്കുകയാണ് ആശുപത്രി അധികൃതര്‍ ചെയ്തത്. വ്യക്തമായ കാരണം ബോധിപ്പിക്കാതെയായിരുന്നു അഹമ്മദിന്റെ ബന്ധുക്കള്‍ക്ക് അധികൃതര്‍ അനുമതി നിഷേധിച്ചത്. ഒരു മണിക്കൂറോളമാണ് അഹമ്മദിനെ കാണാന്‍ ഡോക്ടര്‍മാരായ മകനും മകളും ഉള്‍പ്പെടെയുള്ള ബന്ധുക്കള്‍ കാത്തു നിന്നത്. അദ്ദേഹത്തെ വെന്റിലേറ്ററില്‍ പ്രവേശിപ്പിക്കുന്നതിന് ബന്ധുക്കളുടെ അനുമതി പോലും വാങ്ങിയിരുന്നില്ല. ഇ അഹമ്മദ് അന്തരിച്ച് മണിക്കൂറുകള്‍ക്കുള്ളില്‍ പാര്‍ലമെന്റ് യോഗം ചേര്‍ന്ന് ബജറ്റ് അവതരിപ്പിച്ചത് അദ്ധേഹത്തെയും അദ്ധേഹം പ്രതിനിധാനം ചെയ്യുന്ന ജനങ്ങളെയും അവഹേളിക്കുന്നതിനു തുല്യമാണ്. കാല്‍ നൂറ്റാണ്ടു കാലം ഇന്ത്യന്‍ പാര്‍ലമെന്റില്‍ ഉണ്ടായിരുന്ന, ഇന്ത്യയുടെ യശ്ശസ് ലോകത്തിനു മുന്നിൽ ഉയര്‍ത്തിപിടിച്ച ഒരു നേതാവിനോട് ഭരണ കൂടം  കാണിച്ച ഈ നെറികേടിനു മുന്നിൽ ലജ്ജിച്ച് തല താഴ്ത്തണ്ടതായി വരുന്നു. \n \nഅദ്ദേഹത്തിന് നീതി ലഭിച്ചിരുന്നോ? മാനുഷിക പരിഗണന നല്കിയിരുന്നോ? സ്വന്തം മക്കളില്‍ നിന്ന് പോലും മരണ വാര്‍ത്ത മറച്ചു വെക്കേണ്ട എന്ത് പ്രശ്നമാണ് അന്ന് അവിടെ ഉണ്ടായിരുന്നത്? \n \nരോഗിയുടെ സ്ഥിതി അതിശയോക്തി കലര്‍ത്തി പറയാനോ കുറച്ചു കാണിക്കാനോ ഡോക്ടര്‍മാര്‍ പാടില്ലെന്നും ഓരോ ഘട്ടത്തിലും രോഗിയുടെ സ്ഥിതി എന്തെന്ന് ബന്ധുക്കളെ അറിയിക്കണമെന്നുമുള്ള വൈദ്യ സദാചാരം പരസ്യമായി ലംഘിച്ചത് ക്രിമിനല്‍ കുറ്റമായി വേണ്ടേ കരുതാന്‍? ബജറ്റ് അവതരണം മാറ്റി വെക്കാതിരിക്കാന്‍ വേണ്ടിയായിരുന്നോ ഇത്രയും മുതിര്‍ന്ന ഒരു നേതാവിന്‍റെ മൃതശരീരം കൊണ്ട് ആശുപത്രി അധികൃതര്‍ നാടകം കളിച്ചത്? സങ്കടപ്പെടുത്തുന്ന സത്യങ്ങളും ഉത്തരം കിട്ടാത്ത ചോദ്യങ്ങളും ഇവിടെ ബാക്കി കിടക്കുന്നു. കാലമതിന് മറുപടി പറയും, തീര്‍ച്ച."
    },
	{
      "title" : "നെയ്ച്ചോറും ബീഫും",
      "author" : "അഹമ്മദ് ജുനൈദ്",
      "image" : "https://gitlab.com/sabith.m.khathim/magazine2k17/raw/master/images/cover_28.jpg",
      "content" : "ബീഫ് ഫ്രൈ ഉണ്ടാക്കാന്‍ ആവശ്യമായവ\n\nധൈര്യം (ആവശ്യത്തിന്), ബീഫ് 1 കിലോ, സവാള 3 (ഒരു വലുതും രണ്ട് ചെറുതും), ഇഞ്ചി ഒരു വലിയ കഷണം, വെളുത്തുള്ളി 800 ഗ്രാം, പച്ചമുളക് 6 എണ്ണം, മുളക്‌പൊടി 1 സ്പൂണ്‍, മല്ലിപ്പൊടി 1 സ്പൂണ്‍, മഞ്ഞള്‍പ്പൊടി – ½ സ്പൂണ്‍, ഗരം മസാല 1 സ്പൂണ്‍, ചുവന്നുള്ളി 15 (ചെറുതായി അരിഞ്ഞത്), കുരുമുളക്‌പൊടി ½ – 1 സ്പൂണ്‍, പെരുഞ്ചീരകം ½-1 സ്പൂണ്‍, തേങ്ങാക്കൊത്ത് 3 സ്പൂണ്‍, കറിവേപ്പില 15 തണ്ട്, ഉപ്പ് ആവശ്യത്തിന്.\n\nഉണ്ടാക്കേണ്ട വിധം\n\nധൈര്യം സംഭരിച്ച ശേഷം ബീഫ് ചെറിയ കഷണങ്ങളായി അരിഞ്ഞു കഴുകി വാരി അല്പം മഞ്ഞപൊടിയും ഉപ്പും ചേര്‍ത്ത് വാര്‍ക്കാന്‍ വയ്ക്കുക. അല്പം കുരുമുളക് പൊടിയും കൂടി ചേര്‍ത്ത് കുക്കറില്‍ വെച്ച് വെള്ളം ഒഴിച്ച് (1 കിലോ / ½ കപ്പു വെള്ളം) വേവിക്കുക. ഒരു ചീനച്ചട്ടിയില്‍ കറിവേപ്പില താളിച്ച് തേങ്ങാക്കൊത്ത് ചേര്‍ത്ത്, ശേഷം ഇഞ്ചിയും വെളുത്തുള്ളിയും ചെറിയ ഉള്ളിയും സവാളയും പച്ചമുളകും വഴറ്റി മസാലകള്‍ ചേര്‍ത്ത് ചൂടാക്കി അതിലേക്കു അല്പം ചൂട് വെള്ളമൊഴിച്ച് വെന്തിരിക്കുന്ന ബീഫും കൂടി ചേര്‍ത്ത് ഇളക്കുക. നന്നായി വെള്ളം വറ്റിച്ചു എടുക്കണം. ഇനി ആണ് ബീഫ് ഫ്രൈ എങ്ങനെ രുചി കൂട്ടാമെന്ന് നോക്കേണ്ടത്. ഫ്രൈ ആയി കൊണ്ടിരിക്കുമ്പോള്‍ അല്‍പം കുരുമുളക് ഒന്ന് വിതറി ചേര്‍ക്കുക. 3 കഷണം വെളുത്തുള്ളി ചതച്ചതും ചേര്‍ക്കണം. ശേഷം ഒരു തണ്ട് കറിവേപ്പിലയും കൂടി ചേര്‍ത്താല്‍ ആഹാ എന്താ ഒരു മണവും രുചിയും. ഒരു സവാള കൂടി അരിഞ്ഞുവെച്ചാല്‍ കലക്കും. രുചികരമായ ബീഫ് ഫ്രൈ റെഡി. കനം കുറഞ്ഞ നേരിയ അരിയായ കയമയുടെ നെയ്ച്ചോറിന്റെ കൂടെ ബീഫും കൂട്ടി കഴിച്ചാല്‍ ഹോ ആ സ്വാദ് ഒന്ന് വേറെ തന്നെയാണ്. "
    },
	{
      "title" : "ഓഫ് ലൈന്‍ ജീവിതം എങ്ങനെ സര്‍വൈവ് ചെയ്യാം എന്ന് അറിയണ്ടേ?",
      "author" : "നവജിത്ത്.എം",
      "image" : "https://gitlab.com/sabith.m.khathim/magazine2k17/raw/master/images/cover_29.jpg",
      "content" : "തിരക്കേറിയ ഓണ്‍ലൈന്‍ ജീവിതത്തിനിടയില്‍ ഒരു ദിവസം ഈ കാണുന്ന മൊബൈല്‍ നെറ്റ് വര്‍ക്കും ഇന്റര്‍നെറ്റും അടങ്ങിയ സംവിധാനങ്ങള്‍ ഓഫ്‌ലൈന്‍ ആയി പോവുന്ന അവസ്ഥ നിങ്ങള്‍ ആലോചിച്ചിട്ടുണ്ടോ? അങ്ങനെ ഒരു ദിവസം സംഭവിച്ചുകൂടായ്കയില്ല. മൊബൈല്‍ ഫോണ്‍ പോലും ഇല്ലാതെഅത്തരത്തില്‍ ഒരു അവസരം വന്നാല്‍ എങ്ങനെ  അതിനെ അതിജീവിക്കാം എന്നതിനെ കുറിച്ച് നാസ കഴിഞ്ഞ മാസം പുറത്ത് വിട്ട “എ സ്റ്റഡി ഓണ്‍ ഓഫ്‌ലൈന്‍ ലൈഫ് ഓഫ് ആന്‍ എക്സാസ്പരേറ്റിംഗ് ഫരാഗോ ഓഫ് ഡിസ്റ്റോഷന്‍സ്” എന്ന പ്രബന്ധത്തെ അടിസ്ഥാനപ്പെടുത്തി മഞ്ഞരമ ലേഖകന്‍ കുഞ്ഞിരാമന്‍ എഴുതുന്നു.\n \nനോട്ടിഫിക്കേഷന്‍ ശബ്ദം കേള്‍ക്കാതെ എങ്ങനെ എഴുന്നേല്‍ക്കാം\n \nഒരു ദിവസം പോലും നോട്ടിഫിക്കേഷന്‍ ശബ്ദം കേള്‍ക്കാതെ എഴുന്നേല്‍ക്കാന്‍ \nനമുക്ക് ബുദ്ധിമുട്ടാണ്. നോട്ടിഫിക്കേഷന്‍ ശgബ്ദം കേള്‍ക്കാത്തത് മൂലം ഉറങ്ങി\nപോയി അറ്റന്‍ഡന്‍സ് കിട്ടാതെ കണ്ടോണേഷന്‍ അടക്കേണ്ടി വന്നവര്‍ വരെ \nഉണ്ട് നമ്മുടെ ഇടയില്‍. നാല് പേര്‍ രാവിലെ ഗുഡ് മോര്‍ണിംഗ് അയച്ചില്ലെങ്കില്‍ \nഎന്തോ ഒരു ബുദ്ധിമുട്ട് ആണ്. അത്തരത്തില്‍ ഉള്ള ബുദ്ധിമുട്ട് ഒഴിവാ-\nക്കുവാന്‍ അലാറം ഉപയോഗിക്കുക. എഴുന്നേറ്റ ശേഷം വീട്ടുകാരോട് ഗുഡ് \nമോര്‍ണിംഗ് പറയുക. നേരിട്ട് ഗുഡ് മോര്‍ണിംഗ് \nപറയുന്നതായിരുന്നു പ്രാചീന കാലത്തെ ആള്‍ക്കാര്‍ \nഅനുവര്‍ത്തിച്ചു വന്ന രീതി. പറ്റുമെങ്കില്‍ ഒരു ചായയും\n ഇടുക. ഉയരം കൂടുന്തോറും ചായയുടെ മധുരവും കൂടും.\n \nടോയിലറ്റില്‍ എന്തു ചെയ്യാം\n \nടോയിലറ്റില്‍ പോയി കഴിയുന്ന വരെ ന്യൂസ് ഫീഡ് സ്ക്രോള്‍ ചെയ്യുന്നത് ഇന്ന് പലരുടെയും ടോയിലറ്റ് ജീവിതത്തിന്റെ അവിഭാജ്യ ഘടകമാണ്. ഓഫ്‌ലൈന്‍ ആവുമ്പോള്‍ അത് നടപ്പില്ല. മൊബൈല്‍ ഫോണിനു പകരം പ്രമുഖ മലയാള പത്രങ്ങള്‍ വായിക്കുക. സമയം പോയി കിട്ടും എന്നത് കൂടാതെ തടസ്സങ്ങള്‍ ഇല്ലാതെ പോവാനും ഇത് സഹായകരമാകും.\n \nഇടത് കയ്യില്‍ ഫോണ്‍ പിടിക്കാതെ എങ്ങനെ ഭക്ഷണം കഴിക്കാം\n \nഭക്ഷണം കഴിക്കുമ്പോള്‍ കയ്യില്‍ കടല മിട്ടായി പാക്കറ്റോ മറ്റോ കരുതുക. അതൊരു ഫോണ്‍ ആയി സങ്കല്‍പ്പിക്കാന്‍ കഴിയുന്നില്ലെങ്കില്‍ ഭക്ഷണം ഒഴിവാക്കാന്‍ ശ്രമിക്കുക. അതില്‍ വിജയിച്ച പലരും നമ്മുടെ ഇടയില്‍ തന്നെ ഉണ്ട്. \n \nബസ് സ്റ്റോപ്പില്‍ എന്ത് ചെയ്യാം\n \nമറ്റുള്ളവരെ ബുദ്ധിമുട്ടിക്കാതെ ലോകത്തിന്റെ സൗന്ദര്യം കണ്ണുകളിലേക്ക് ആവാഹിക്കുക. ആവാഹന പ്രക്രിയ നടക്കുമ്പോള്‍ പ്രതിക്രിയകള്‍ സംഭവിക്കാതെ സൂക്ഷിക്കുക.\n \nഗൂഗിള്‍ മാപ്പ് നോക്കാതെ എങ്ങനെ വഴി കണ്ടു പിടിക്കാം\n \nഗൂഗിള്‍ ഇല്ലാത്ത സ്ഥിതിക്ക് ഏറ്റവും കൂടുതല്‍ സ്ഥലങ്ങളെ കുറിച്ചുള്ള അറിവുകള്‍ ലഭിക്കുന്ന ഇടം ലോക്കല്‍ ഷോപ്പുകള്‍ ആണ്. ഗൂഗിളിനോട് ചോദിക്കുന്നത് പോലെ എടുത്തടിച്ചു ചോദിക്കാതെ ചിരിച്ചുകൊണ്ട് പോവേണ്ട സ്ഥലത്തെ കുറിച്ച് ചോദിക്കുക. മറന്നു പോവുമെങ്കില്‍ എഴുതിവെക്കുക. പ്രധാനമായും ദിശകളാണ് അവര്‍ പറഞ്ഞു തരിക. ഇടത്, വലത്, തെക്ക്, വടക്ക്, കിഴക്ക്, പടിഞ്ഞാറ് ഒക്കെ അറിഞ്ഞിരിക്കണം. ഇല്ലെങ്കില്‍ കുറച്ച് ബുദ്ധിമുട്ടും.\n \nസ്ക്രോള്‍ ചെയ്യാതെ എങ്ങനെ മുഖത്ത് നോക്കി സംസാരിക്കാം\n \nതാങ്കള്‍ സംസാരിക്കാന്‍ സമീപിക്കുന്ന വ്യക്തി മൊബൈല്‍ സ്ക്രീന്‍ ആണെന്ന് കരുതുക. പക്ഷേ സ്ക്രോള്‍ ചെയ്യാനോ ടച്ച്‌ ചെയ്യാനോ ശ്രമിക്കരുത്. അതപകടമാണ്‌.\n \nസ്റ്റാറ്റസ് ഇടാതെ എങ്ങനെ സങ്കടം മറികടക്കാം\n \nദൈവാനുഗ്രഹം കിട്ടാനും മൊബൈല്‍ ചാര്‍ജ് ആവാനും ഫ്രൂട്ടിയിലെ എയിഡ്സ് രക്തം ചേര്‍ത്ത പാക്കറ്റ് കുടിക്കാതിരിക്കാനും അണ്ടര്‍വെയറില്‍ നിന്നും ജി.പി.എസ് സാറ്റലൈറ്റിലേക്ക് ഡാറ്റ അയക്കുന്ന നാനോ ചിപ്പ് ഘടിപ്പിച്ച 2000 രൂപയുടെ നോട്ടിന്റെ വരവിനെ കുറിച്ചും വാട്ട്‌സ്ആപ്പ് ഗ്രൂപ്പുകളിലേക്ക് മെസ്സേജ് അയക്കുന്നവരെ പറ്റി ആലോചിച്ചു നോക്കുക. അതിലും എത്രയോ ഭേദമാണ് നിങ്ങളുടെ അവസ്ഥ എന്ന് കരുതി സമാധാനിക്കുക. എന്നിട്ടും സങ്കടം തീരുന്നില്ലെങ്കില്‍ 2 പപ്പടം കാച്ചുക. എന്നിട്ടും തീരുന്നില്ലെങ്കില്‍ രണ്ടു കാലും അടുപ്പത്ത് വെച്ച് കത്തിക്കുക. ഇത്രയും ചെയ്‌താല്‍ നല്ല രീതിയില്‍ ഉള്ള ആശ്വാസം കിട്ടുന്നതാണ്.\n \nഡ്രൈവ് ചെയ്യുമ്പോള്‍ നോട്ടിഫിക്കേഷന്‍ ഇല്ലാതെ ബോറടി തോന്നുമ്പോള്‍ എന്തു ചെയ്യാം\n \nസ്ഥിരമായി ബോറടി തോന്നുകയാണെങ്കില്‍ ഒരു ദിവസം മൊബൈല്‍ സ്ക്രീനില്‍ നോട്ടിഫിക്കേഷന്‍ വരുന്നുണ്ടോ എന്ന് നോക്കി മാത്രം ഡ്രൈവ് ചെയ്യുക. പിന്നെ അത്തരത്തില്‍ ഉള്ള ബോറടിയോ മറ്റ് ബുദ്ധിമുട്ടുകളോ ഉണ്ടാവാന്‍ സാധ്യതയില്ല.\n \nട്രെയിനില്‍ യാത്ര ചെയ്യുമ്പോള്‍\n \nട്രെയിനിലോ ബസ്സിലോ യാത്ര ചെയ്യുമ്പോള്‍ ഫോണില്‍ തോണ്ടിക്കൊണ്ട് ഇരിക്കുന്നത് ഒരു ഹോബിയാണ്. ഹോം പേജും മെനുവും അങ്ങോട്ടും ഇങ്ങോട്ടും മാറ്റി മാറ്റി നോക്കല്‍ മാത്രമാണ് മിക്കവാറും സംഭവിക്കുക. അത്തരത്തില്‍ ഉള്ള ബുദ്ധിമുട്ടുകള്‍ ഒഴിവാക്കാന്‍ യാത്രക്കിടയില്‍ നാലാമത്തെ പോയിന്റ് ശ്രമിച്ചു നോക്കുകയോ അല്ലെങ്കില്‍ പണ്ട് ചെയ്ത വിവരക്കേടിനെ പറ്റി ആലോചിച്ചു സങ്കടപ്പെട്ട് ഏഴാമത്തെ പോയിന്റ് ശ്രമിച്ചു നോക്കുകയോ ചെയ്യുക. ഇത്തരത്തില്‍ വളരെ എളുപ്പത്തില്‍ തന്നെ ഈ കാര്യങ്ങള്‍ കൈകാര്യം ചെയ്യാവുന്നതാണ്. പ്രാക്റ്റിസ്‌ മേയ്ക്ക്സ് മെന്‍ പെര്‍ഫെക്ട് എന്നാണല്ലോ. തീര്‍ച്ചയായും ഇതൊക്കെ ശ്രമിച്ചു നോക്കുക.\n"
    },
	{
      "title" : "റിലീജിയണ്‍ പോര്‍ട്ടബിലിറ്റി സെന്റര്‍",
      "author" : "വിവേക്‌.പി.വി",
      "image" : "https://gitlab.com/sabith.m.khathim/magazine2k17/raw/master/images/cover_30.jpg",
      "content" : "കോഴിക്കോട് : നിലവിലുള്ള കയ്യും കാലും തലയും അവിടെ തന്നെ നിലനിര്‍ത്തി കൊണ്ട് മതം മാറാന്‍ റിലീജിയണ്‍ പോര്‍ട്ടബിലിറ്റി സെന്റര്‍ (ആര്‍.പി.സി) അവതരിപ്പിച്ചു. കോഴിക്കോട് നടന്ന ചടങ്ങിലാണ് ഡിങ്കമത വിശ്വാസികളായ ഒരു കൂട്ടം ചെറുപ്പക്കാര്‍ ഈ സംരംഭം അവതരിപ്പിച്ചത്. ഇതിനായി എല്ലാ സംസ്ഥാനത്തെയും ഓരോ ജില്ലകളിലും ഓരോ മതത്തിന്‍റെയും പോര്‍ട്ടബിലിറ്റി സെന്‍ററുകള്‍ സ്ഥാപിക്കുന്നതാണ്. \n \nപോര്‍ട്ടിംഗ് ചെയ്യണമെങ്കില്‍ നിലവിലുളള മതത്തില്‍ നിന്ന് യുണീക് പോര്‍ട്ടിംഗ് കോഡ് (യു.പി.സി) നേടേണ്ടതുണ്ട്. പോര്‍ട്ട് എന്ന് മൊബൈലില്‍ ടൈപ്പ് ചെയ്ത് അതിനു ശേഷം ഒരക്ഷരത്തിനുള്ള സ്ഥലം വിട്ട് (സ്‌പെയ്‌സ് നല്‍കി) നിലവിലുള്ള മതത്തിന്റെ കോഡ് അതിനു ശേഷം ഒരു ചെരിഞ്ഞ വര നല്‍കി (സ്ലാഷ് നല്‍കി) നിങ്ങളുടെ ജാതി കോഡ് എന്നിവ  ടൈപ്പ് ചെയ്ത് 2277 എന്ന നമ്പറിലേക്ക് എസ്എംഎസ് ചെയ്താല്‍\nനിമിഷങ്ങള്‍ക്കകം 6969 എന്ന നമ്പറില്‍നിന്നു മറുപടിയായി യു.പി.സി ലഭിക്കും.\n \nഈ കോഡും നിങ്ങളുടെ ജാതി / മതം തെളിയിക്കുന്ന സര്‍ട്ടിഫിക്കറ്റുകളും, പുതിയ മതത്തില്‍ ജോയിന്‍ ചെയ്യേണ്ട ജാതിയും മറ്റു രേഖകളുമായി പോര്‍ട്ടിംഗ് സേവനം നല്‍കുന്ന സെന്‍ററുകളെ സമീപിച്ചാല്‍ ദിവസങ്ങള്‍ക്കകം മതം മാറാന്‍ കഴിയും.\n \nഓരോ മതത്തിലേക്കും മാറുന്നവര്‍ക്ക് വളരെ ആകര്‍ഷകങ്ങളായ ഓഫറുകള്‍ ആണ് പ്രഖ്യാപിച്ചിരിക്കുന്നത്. ഡിങ്ക മതത്തിലേക്ക് മാറുന്നവര്‍ക്ക് ചുവന്ന ജെട്ടിയും, ഡിങ്ക മതത്തിന്റെ വേദ പുസ്തകം ആയ ബാലമംഗളവും കൂടാതെ ഓരോ മാസവും ഒരു കിലോ കപ്പ വീതം ആറു മാസത്തേക്കും നല്‍കുന്നതാണ്. \n\nപരമാവധി 200 രൂപയാണു പോര്‍ട്ടിംഗ് ചാര്‍ജ്. പോര്‍ട്ടിംഗ് പ്രക്രിയ പൂര്‍ത്തീകരിക്കുംവരെ പഴയ മതം തന്നെ ഉപയോഗിക്കാം. പോര്‍ട്ടിംഗ് പൂര്‍ത്തിയാക്കുന്ന തീയതിയും സമയവും എസ്എംഎസിലൂടെ അറിയിക്കും. പോര്‍ട്ടിംഗ് നടപടിയുടെ അവസാനഘട്ടത്തില്‍ രണ്ടു ദിവസങ്ങളില്‍ ആരാധനാലയങ്ങളുടെ വേസനം ലഭിക്കില്ല. വിശേഷ ദിവസങ്ങള്‍, വെള്ളി, ഞായര്‍ ദിവസങ്ങളില്‍ ആയിരിക്കില്ല ഈ നോ സര്‍വീസ് പീരിഡ്, അതിനാല്‍ കൂടുതല്‍ ബുദ്ധിമുട്ടുകള്‍ നേരിടേണ്ടിവരില്ല. ഈ സമയം കഴിയുമ്പോള്‍ പുതിയ മതം സ്വീകരിച്ചതായി എസ്.എം.എസ് ലഭിക്കും. \n \nമറ്റു വ്യവസ്ഥകള്‍\n \n1. അപേക്ഷ നല്‍കി ഒരു മാസത്തിനകം മാത്രമേ പോര്‍ട്ടിംഗ് നടക്കുകയുള്ളു\n2. ഒരു തവണ പോര്‍ട്ടിംഗ് നടത്തിയാല്‍ അടുത്തത് 180 ദിവസം കഴിഞ്ഞുമാത്രം.\n3. ആദ്യ മതത്തില്‍ ഉള്ള പ്രാര്‍ത്ഥനാ ബാലന്‍സ്, അനുഗ്രഹം കൊണ്ട് നേടിയ സ്വത്തുക്കള്‍ തുടങ്ങിയവ നഷ്ടമാകും.\n5. പ്രാര്‍ഥനാ കുടിശ്ശിക ഉണ്ടെങ്കില്‍ പോര്‍ട്ടിംഗ് അനുവദിക്കില്ല. (നിലവിലുള്ള മതത്തിന്‍റെ ക്ലിയറന്‍സ് ലെറ്റര്‍ കിട്ടിയാല്‍ മാത്രമേ പോര്‍ട്ടിംഗ് നടക്കൂ)\n6. പോര്‍ട്ടിംഗ് ചാര്‍ജ് 200 രൂപയില്‍ കൂടാന്‍ പാടില്ല.\n \nപ്രത്യേക അവസരങ്ങളില്‍ വോഡാഫോണ്‍ സൂപ്പര്‍ ഹവര്‍ പോലെ പ്രത്യേക ടെംപററി വാലിഡിറ്റി പോര്‍ട്ടിംഗ് (മണിക്കൂര്‍, ദിവസം അടിസ്ഥാനത്തില്‍) ഉടന്‍ തന്നെ അവതരിപ്പിക്കുമെന്ന് സംഘാടകര്‍ അറിയിച്ചു"
    },
	{
      "title" : "ഹൃദയത്തിന്‍ ഉള്ളറയില്‍",
      "author" : "ഫാത്തിമ, ശഹാന, നിദ, അമൃത",
      "image" : "https://gitlab.com/sabith.m.khathim/magazine2k17/raw/master/images/cover_31.jpg",
      "content" : "ഹൃദയത്തിന്‍ ഉള്ളറയില്‍\nഎന്നും നിറയും കാലം\nജീവിത സാക്ഷാത്കാരത്തിന്‍\nപങ്കാളിയായ് നിന്‍ തോഴര്‍\n \nകലാലയത്തിന്‍ വാതിലില്‍\nകാണുന്ന പുഞ്ചിരിയില്‍\nഅടുക്കുന്നു നമ്മളറിയാതെ\nപടുക്കുന്നു സ്വപ്‌നങ്ങള്‍\n\nമിഴികളാല്‍ മൊഴിമാറാം\nചിരികളാല്‍ മുന്നേറാം\nകൈകളാല്‍ തലോടി\nനിമിഷങ്ങള്‍ പങ്കുവെക്കാം\n \nനിന്‍നുറുങ്ങു ചിത്രങ്ങളും\nകുസൃതിപ്പാട്ടും ഞങ്ങളില്‍\nതഴുകുന്ന ഓര്‍മയായ്‌\nതളിര്‍ക്കുന്നു സ്വപ്‌നങ്ങള്‍\n"
    },
	{
      "title" : "ഒരു എളിയ സംശയം",
      "author" : "വിവേക്.പി.വി",
      "image" : "https://gitlab.com/sabith.m.khathim/magazine2k17/raw/master/images/cover_32.jpg",
      "content" : "മനുഷ്യാവകാശം ഏറ്റവും കൂടുതല്‍ ലംഘിക്കപ്പെടുന്നത് ഇന്ന് വനിതകള്‍ക്കാണല്ലോ.. അത് കൊണ്ടാകണമല്ലോ വനിതാ ദിനത്തിന് മൂല്യമുണ്ടാകേണ്ടതും.\n\nഎന്നാല്‍ ഒറ്റ ചോദ്യം മാത്രം.\n\nലംഘിക്കപ്പെടുന്നതിനെല്ലാം ഒരു ദിനം സമര്‍പ്പിച്ചത് കൊണ്ട് മാത്രം എല്ലാമായോ? \'പുരുഷന്‍\', \'വനിത\' എന്ന് പറയുന്നിടത്തോളം എതെങ്കിലുമൊരാള്‍ക്ക് എന്നും തുല്യത ലംഘിക്കപ്പെടുകയല്ലേ? എല്ലാ ദിനവും എല്ലാവര്‍ക്കും ഉള്ളതാകുമ്പോഴല്ലേ തുല്യത വരുന്നത്. എല്ലാവരും ഒന്നെന്ന് തോന്നിയാലല്ലേ ഒരാള്‍ക്ക് ലംഘിച്ചത് മറ്റേയാളുടേതുമാകുന്നത് ?\n\nഒരു എളിയ സംശയം മാത്രം!"
    },
	{
      "title" : "എന്റെ സാറേ",
      "author" : "അക്ഷയ്.പി",
      "image" : "https://gitlab.com/sabith.m.khathim/magazine2k17/raw/master/images/cover_33.jpg",
      "content" : "ഇടയ്ക്ക് എന്റെ ചങ്ങായിമാര്‍ പറയുന്നുണ്ടായിരുന്നു. സിദ്ധിക്ക് സര്‍ ആണ് ഇംഗ്ലീഷ് എടുക്കുന്നത് എന്ന്. പക്ഷേ സാര്‍ ഞാന്‍ ഇതുവരെ കണ്ട ഇംഗ്ലീഷ് ടീച്ചര്‍മാരില്‍ നിന്നും തികച്ചും വ്യത്യസ്തനായിരുന്നു. ഇംഗ്ലീഷിനെക്കാള്‍ കൂടുതല്‍ സാര്‍ മലയാളമായിരുന്നു ഉപയോഗിച്ചിരുന്നത്. അതുകൊണ്ടാണോ എന്നറിയില്ല, ചിലപ്പോള്‍ പ്ലസ്‌ ടു വരെ മലയാളം മീഡിയം പഠിച്ചത് കൊണ്ടും ആകാം. \n\nസാറിന്റെ ക്ലാസില്‍ ഇരിക്കുമ്പോള്‍ ഒരു ധൈര്യം ആയിരുന്നു."
    },
	{
      "title" : "മറക്കില്ല ഒരിക്കലും",
      "author" : "സ്വാതി മോഹന്‍",
      "image" : "https://gitlab.com/sabith.m.khathim/magazine2k17/raw/master/images/cover_34.jpg",
      "content" : "വല്യ ക്യാമ്പസ്‌ ജീവിതം ആഗ്രഹിച്ചു വന്നവര്‍ CASല്‍ എത്തിയപ്പോള്‍, ശോ ഈ കടമുറിയാണല്ലോ കിട്ടിയത് എന്നു പറഞ്ഞ് കുറ്റബോധിച്ചു. കോളേജിനെപറ്റി പറയുമ്പോള്‍ അയ്യോ ആ സ്കൂളിലാണോ നീ പഠിക്കുന്നത് എന്നു പറഞ്ഞു കളിയാക്കിയവരേറെ ,ഞാനും പരസ്യമായ രഹസ്യമായ് അതേറ്റുപിടിച്ചു. ദിനങ്ങള്‍ കഴിയുംതോറും കടമുറിയോടുള്ള അടുപ്പം കൂടിവന്നു. 1st yearല്‍ ഇതെന്തു കോളേജാണെന്ന് പറഞ്ഞു കുറെ കുറ്റങ്ങള്‍ കണ്ടെത്തി. 2nd year ആയപ്പോള്‍ കുറവുകള്‍ എല്ലാംമറന്ന് കൂട്ടുകാരോടൊപ്പം അടിച്ചുപൊളിച്ചു. ക്യാമ്പസിന്റെ വലുപ്പം തീരുമാനിക്കുന്നത് അവിടുത്തെ ബില്‍ഡിങ്ങും ഉദ്യാനങ്ങളുമല്ല മറിച്ച് ആ കോളേജിലെ കുട്ടികളാണെന്നു മനസിലാക്കിത്തരാന്‍ ഒരുപാട് കൂട്ടുകാരുണ്ടായിരുന്നു. മൂന്നു വര്‍ഷങ്ങള്‍ കഴിഞ്ഞുപോയത് അറിഞ്ഞതേയില്ല.ഇവിടുത്തെ ആര്‍ട്സും സ്പോര്‍ട്സും ടൂറും എല്ലാം ഇനി ഓര്‍മകളില്‍ മിന്നി നില്‍ക്കും. ഇതെന്തു ക്ലാസ്സ്‌ ആണെന്നു ആശ്ലേഷിച്ച ടീച്ചേഴ്സിനും ഞങ്ങളെ സ്നേഹിച്ച ടീച്ചേഴ്സിനും കോളേജില്‍നിന്നു പോയിട്ടും ഞങ്ങളെ മറക്കാത്ത ടീച്ചേഴ്സിനും ഒരായിരം നന്ദിയും കടപ്പാടും അറിയിക്കുന്നു. സൗഹൃദം എന്താണെന്നു പഠിച്ചത് ഈ മൂന്നുവര്‍ഷംകൊണ്ടാണ്. അതു പറഞ്ഞുതരാന്‍ കുറെയേറെ ഫ്രണ്ട്സ്നെയും കിട്ടി.\nകോഴ്സ് നേരെചൊവ്വെ പഠിച്ചില്ലേലും ഫ്രണ്ട്സ് എന്താണെന്നു പഠിച്ചു.\nമറക്കില്ല ഒരിക്കലും ഈ കലാലയത്തെ."
    },
	{
      "title" : "പടികളിറങ്ങുമ്പോള്‍",
      "author" : "കിറുക്കി",
      "image" : "https://gitlab.com/sabith.m.khathim/magazine2k17/raw/master/images/cover_35.jpg",
      "content" : "നിർത്താതെ, ആവർത്തന വിരസതയില്ലാതെ നീ നടന്നു നീങ്ങുന്നു. വർഷവും കാലവും നിനക്കൊപ്പം മാറിക്കൊണ്ടിരിക്കുന്നു. ഇലകൾ കൊഴിഞ്ഞു വീഴുന്നു. നീ മാത്രം ഒന്നു തിരിഞ്ഞുപോലും നോക്കാതെ എങ്ങോട്ടെന്നില്ലാത്ത യാത്രയിലാണ്. ഈ യാത്രയിൽ എന്നെ നീയും നിന്നെ ഞാനും.\n\nമറക്കുവാനുള്ള സമയം നമ്മിലേക്ക്‌ അതിക്രമിച്ചു കടന്നു കയറുന്നു. അതിനാൽ ഈ വേളയിൽ നാം നേടിയെടുക്കേണ്ടത് അമൂല്യമായ ഒരുപിടി നല്ല ഓർമകളായിരിക്കണം. നാം പലരെയും ഓർത്തെടുക്കേണ്ടതും ഈ മാസ്മരിക ശക്തിയുടെ കവചമായ ഓർമകളിലൂടെയാവണം. \n \nപുസ്തകത്തിന്റെ പൊടി പിടിച്ച ഏടുകൾ പൊടി തട്ടി വായിക്കാൻ നിനക്കായ്‌ കുത്തിക്കുറിച്ചു വയ്ക്കുന്ന ഓർമ്മകൾ.\n \nഇടനാഴികൾ, ക്ലാസ്സ്മുറികൾ, അധ്യാപകർ, സുഹൃത്തുക്കൾ അങ്ങനെ എനിക്ക് പ്രിയപ്പെട്ട കുറേപേർ… അതിൽ നീയും.അതായിരുന്നു എന്റെ കലാലയം. നിന്നെ തേടിയായിരുന്നു എന്റെ യാത്രകൾ ഉടനീളം. അതിൽ യാദൃശ്ചികമായി പലരെയും പരിചയപ്പെട്ടു. \n \nരാജേന്ദ്ര നഴ്സിംഗ് ഹോമിനടുത്ത് സ്ഥിതി ചെയ്യുന്ന IHRD കോളേജിനെ കുറിച്ചാണ് ഇനി പറഞ്ഞുവരുന്നത്. 3 നിലകളിലായി സ്ഥിതിചെയ്യുന്ന ആ കെട്ടിടത്തിനു മുൻവശത്തെ 2 പടു വൃക്ഷങ്ങൾ ഞാൻ വന്നതിനു ശേഷം മുറിച്ചു മാറ്റപ്പെട്ടിരിക്കുന്നു. ആ സ്ഥാനമിപ്പോൾ വേറെ പല ചെടികളും കരസ്ഥമാക്കിക്കഴിഞ്ഞു. അതെ, ജീവിതത്തിലും ആവശ്യമില്ലാത്തവ മുറിച്ചുമാറ്റപ്പെടുന്നു. ഇപ്പോൾ ആ മറവ്‌ നീങ്ങി സൂര്യകിരണങ്ങളാൽ ശോഭിച്ചു നില്കുന്ന ഞങ്ങളുടെ കോളേജിനെ ഏവർക്കും കാണാവുന്നതാണ്. \n \nകോളേജിലേക്ക് കയറിയാലുടൻ കാണുന്നത് ഡിജിറ്റൽ നോട്ടീസ് ബോർഡാണ്. അതിൽ കോളേജിൽ നടക്കുന്ന കാര്യങ്ങൾ ദൃശ്യമാവുന്നു. കാലം ഒരുപാട് മാറിയിട്ടും ഇത്തരം ഒരു വിദ്യാലയത്തിൽ ഇതുപോലുള്ള പുതിയ സാങ്കേതിക വിദ്യകളോടുള്ള സമീപനം ഈ നീണ്ട ഇടവേളയിൽ നിന്നും വ്യക്തമാവുന്നതാണ്. ക്യാമ്പസ്‌ പ്ലേസ്‌മെന്റിനു അർഹരായ വിദ്യാർത്ഥികളുടെ പേരുകൾ അതിൽ മിന്നി മാഞ്ഞു. \n \nപുറംമോടിയിൽ ആളുകൾ വളരെ പെട്ടന്ന് ആകൃഷ്ടരാവുന്നതിനാലാവാം പുറമേ പെയിന്റ് അടിച്ചു സുന്ദരമാക്കിമാറ്റിയിട്ടുണ്ട് ഞങ്ങളുടെ കോളേജ്. നാലുകെട്ട് മാതൃകയിൽ പണിത ആ കെട്ടിടത്തിലെ നേരെ കാണുന്ന പടികൾ കയറിയാൽ രണ്ടാം നിലയിൽ കാണുന്ന ആദ്യ ക്ലാസ്സ്മുറിയാണ് ഞങ്ങളുടേത്. ഈ മൂന്ന് വർഷവും ഞങ്ങളുടെ ക്ലാസ്സ്മുറി അതായിരുന്നു. ഈ പൊടി പിടിച്ച കർട്ടനുകൾ കണ്ടാൽ നിങ്ങൾക്ക് ഒന്ന് ഊഹിക്കാവുന്നതേയുള്ളു  ഞങ്ങളുടെ ഓരോരുത്തരുടെയും ചിന്താഗതികൾ.\n\nഞങ്ങൾ 29 പേർ ഇപ്പോൾ 27 പേരായി വെട്ടിച്ചുരുക്കപ്പെട്ടിരിക്കുന്നു. അതിൽ രണ്ടുപേർ ചില അവിചാരിത കാരണങ്ങളാൽ നിർത്തി പോയി എന്നു പറയുന്നതാവും അഭികാമ്യം. ഇനിയുള്ള ആ 27 പേരാണ്‌ ഇപ്പോൾ ആ മുറിയെ എരിവും പുളിപ്പും മധുരവുമുള്ളതാക്കി മാറ്റുന്നത്. \n \nരാവിലെ 9.30 മുതൽ 3.30 വരെ നീളുന്ന പ്രവൃത്തി സമയത്തിൽ ഓരോ പിരീഡും അറ്റന്റൻസ് നിർബന്ധമായിരുന്നു. വിദ്യാർത്ഥികളെ ക്ലാസ്സിനുള്ളിൽ ഒതുക്കി നിർത്താൻ  പൂർവികർ കണ്ടെത്തിയ ഒരു മാർഗമായിരിക്കണം അത്. നിയമങ്ങൾ അടിച്ചേല്പിക്കുമ്പോൾ പുത്തൻ തലമുറക്കുണ്ടാവുന്ന ചോരതുടിപ്പുകൾ പലരെയും ആ നിയമം ലംഘിക്കാൻ പ്രേരിപ്പിച്ചു.\n \nഗവണ്മെന്റ് കോളേജിനെ അപേക്ഷിച്ച് നോക്കുമ്പോൾ ഒട്ടുമിക്ക അധ്യാപകരും സ്പൂൺ ഫീഡിംഗ് സമ്പ്രദായത്താൽ അവരുടെ കർത്തവ്യം ഭംഗി ആയി നിർവഹിക്കുമ്പോഴും ചിലർ ഉറങ്ങിപ്പോവാറുണ്ടായിരുന്നു. എന്നാൽ ഇന്റെർണൽ മാർക്ക് ഒരു വില്ലനായി വിദ്യാർത്ഥികൾക്കും അധ്യാപകർക്കുമിടയിൽ നിലകൊണ്ടു. അതിനാൽ ഒന്നും തുറന്ന് പറയാൻ കഴിയാത്ത അവസ്ഥയിലായിരുന്നു പലരും.അതിനിടയിൽ മാർക്കിനുവേണ്ടി അധ്യാപകരെ കൈപിടിയിലൊതുക്കിയ പൊയ്മുഖങ്ങളണിഞ്ഞ വിദ്യാർത്ഥികളും ഇടം നേടി. ഞങ്ങളെ ഉപദേശിച്ച് നന്നാക്കാൻ ശ്രെമിക്കുന്ന അധ്യാപകരും ഉണ്ട്. എക്സമിനു കിട്ടുന്ന മാർക്കുകളാണ് ഞങ്ങളുടെ ഭാവി നിശ്ചയിക്കുന്നതെന്ന് എനിക്ക് ഒരിക്കലും അംഗീകരിച്ചു തരുവാൻ സാധിക്കുമായിരുന്നില്ല.അറിവാണ് നേടിയെടുക്കേണ്ടത്. അത് ഒരിക്കലും പുസ്തകതാളുകളിൽ മാത്രം ഒതുങ്ങി നില്‍ക്കുന്നതുമല്ല.\n\nഒരുപാട് അധ്യാപകരുടെ കീഴിൽ പഠിക്കുവാനുള്ള ഭാഗ്യം ലഭിച്ചിട്ടുണ്ടെങ്കിലും വ്യത്യസ്തമായി തോന്നിയ ഒരു അദ്ധ്യാപികയെ കുറിച്ചു പറയാം. പലരും നോട്ട്സൊന്നും തരാൻ സമയമില്ലെന്നു പറയുമ്പോൾ ആ അദ്ധ്യാപിക ഞങ്ങൾ നന്നാവണം എന്ന ലക്ഷ്യത്തോടുകൂടി എക്സാം പേപ്പറുകളിലെ തെറ്റുകൾ തിരുത്തി ശരിയുത്തരം എഴുതി തരുമായിരുന്നു. അസ്സൈന്മെന്റിൽ പേപ്പറുകളുടെ എണ്ണം നോക്കി മാർക്ക്‌ നൽകുന്നവരും, ഒന്നു വായിച്ചു നോക്കുക പോലും ചെയ്യാതെ അവസാന പേജിൽ തിരക്ക് പിടിച്ച് ഒപ്പിടുന്നവരോടും ചിലപ്പോൾ പുച്ഛം തോന്നിയിട്ടുണ്ടെങ്കിലും ആ അദ്ധ്യാപിക ഞങ്ങൾക്ക് ഒരു മാതൃകയായിരുന്നു. കാരണം അസൈൻമെന്റുകളിലെ തെറ്റും തിരുത്തിത്തരുവാൻ അവർ മറന്നില്ല. ഉത്തരങ്ങൾ തെറ്റുമ്പോൾ വഴക്ക് പറയാതെ നേർവഴി കാണിക്കുന്നതിൽ ആ അദ്ധ്യാപിക വിജയിച്ചു. ഈ 27 പേർക്കും എഴുതികൊടുക്കുമ്പോൾ ആ അദ്ധ്യാപികക്കും പറയാനുണ്ടാവില്ലേ ഇതുപോലെ ഒരുപാട് സമയത്തിന്റെ കണക്കുകൾ. പക്ഷെ ഞങ്ങളോട് അങ്ങനെ പറഞ്ഞിട്ടില്ല. ശരിയാണ്  അങ്ങനെയുള്ളവർക്ക്‌ പറയാൻ തോന്നില്ല. ഉപദേശിക്കാൻ പലർക്കും കഴിഞ്ഞേക്കാം പക്ഷെ പ്രവർത്തിച്ചു കാണിച്ചു തരുവാൻ ഇങ്ങനെ വളരെ ചുരുക്കം പേർക്കു മാത്രമേ സാധിക്കൂ.\n \nഅതെ! ഞങ്ങൾ ക്ലാസിൽ വൈകി വരാറുണ്ട്, സംസാരിക്കാറുണ്ട്, പണം ചെലവാക്കി തന്നെയാണ് പഠിക്കുന്നതും. അധ്യാപികയെന്ന ചട്ടക്കൂട് മാറ്റിനിർത്തി നിങ്ങൾ എപ്പോഴെങ്കിലും ഞങ്ങളെ മനസിലാകാൻ ശ്രമിച്ചിട്ടുണ്ടോ? അങ്ങനെ മനസിലാക്കിയിരുന്നെങ്കിൽ ഞങ്ങൾ എന്നോ മാറിപ്പോയേനെ.\n\nകയ്യൂക്കുള്ളവൻ കാര്യക്കാരൻ എന്ന സ്ഥിതിയായിരുന്നു ഞങ്ങളുടെ ക്ലാസിൽ. എല്ലാ പ്രാവശ്യവും ഒരുകൂട്ടം കുട്ടികൾ ആദ്യമേ പോയി ലൈബ്രറി പുസ്തകങ്ങൾ കൈയ്യടക്കി വയ്ക്കാറാണ് പതിവ്. പിന്നെ എക്സാം കഴിഞ്ഞാൽ മാത്രമേ അവർ ആ പുസ്തകങ്ങൾ തിരിച്ചു നൽകാറുള്ളൂ. അതിനാൽ ഞങ്ങളിൽ വലിയ സാമ്പത്തിക സ്ഥിതിയില്ലാത്തവർ പുസ്തകത്തിന്റെ അപര്യാപ്തത കോളേജ് അധികൃതരോട് ചൂണ്ടിക്കാട്ടേണ്ടി വന്നപ്പോഴും തക്കതായ ഒരു വിശദീകരണവും അവർ ഇതുവരെ ഞങ്ങൾക്ക് നല്‍കിയില്ല. പുസ്തകം കിട്ടിയെങ്കിൽ നിങ്ങൾ പഠിച്ചേനെ എന്ന പരിഹാസമായിരുന്നു പലർക്കും. ചില സന്ദർഭങ്ങളിൽ അത്യാവശ്യകാര്യങ്ങൾക്കായി ഓഫീസിൽ ചെന്നു ചോദിക്കുമ്പോൾ ഇനിയും ഇതുപോലെ ആരും ചോദിച്ചു വരരുതെന്ന ലക്ഷ്യത്തോടെ മാന്യമല്ലാത്ത രീതിയിൽ പെരുമാറുന്നവരും ഈ കോളേജിലുണ്ട്. \n\nഅഞ്ചാം സെമെസ്റ്ററിൽ സെമിനാർ ഒരു വിഷയം ആയതിനാൽ IEEE വെബ്സൈറ്റിൽ നിന്നും സെമിനാർ ടോപിക് എടുത്താൽ ഭാവിയിൽ ഞങ്ങൾക്ക് ഗുണം ആയിരിക്കും എന്നു പറഞ്ഞു തന്നപ്പോഴും ഉപയോഗശൂന്യമാക്കി മാറ്റിയ ആ വെബ്സൈറ്റ് കൊണ്ട് ഞങ്ങൾക്ക് ഒരു ഗുണവും ഉണ്ടായില്ല. ഞങ്ങളുടെ ഭാവിയിൽ ശുഷ്കാന്തിയുള്ളവർ എന്തിനായിരുന്നു അത്തരം ഒരു വാതായനം ഞങ്ങൾക്ക് തുറന്ന് തരാൻ മടികാണിച്ചത് എന്ന ചോദ്യം ഇപ്പോഴും അവശേഷിക്കുന്നു. സെമിനാർ ഇംഗ്ലീഷിൽ അവതരിപ്പിക്കണം എന്നതായിരുന്നു മറ്റൊരു നിർദേശം. ഇംഗ്ലീഷ് സംസാരിച്ചു ശീലമില്ലാത്ത ഞങ്ങളിൽ പലർക്കും അത്തരമൊരു കടമ്പ മറികടക്കുകയെന്നത് പ്രയാസമായി അനുഭവപ്പെട്ടിരുന്നു. സുഹൃത്തുക്കളുടെ മുന്നിൽ അവതരിപ്പിക്കാൻ പേടിക്കേണ്ട ആവശ്യമില്ലെന്ന് പറഞ്ഞു ക്ലാസ്സ്‌ ടീച്ചർ ഞങ്ങളെ പ്രോത്സാഹിപ്പിച്ചു. എന്നാൽ അതിനു മുന്നോടിയായി ഇംഗ്ലീഷിൽ സെമിനാർ അവതരിപ്പിച്ചു നോക്കിയ ഞങ്ങളുടെ സുഹൃത്തിന് ക്ലാസ്സിൽ നിന്നും മോശമായ പ്രതികരണം കിട്ടിയപ്പോൾ എനിക്കുതോന്നി,  അതെ, അവരെയാണ് പേടിക്കേണ്ടത് കൂടെ നിന്നുകൊണ്ട് മറ്റുള്ളവരെ സങ്കടപ്പെടുത്തി സ്വയം സന്തോഷം കണ്ടെത്തുന്നവരെ!\n\nഏതെങ്കിലും പ്രത്യേക ദിവസം അതുമല്ലെങ്കിൽ ആരുടേതെങ്കിലും നിർദ്ദേശപ്രകാരം മാത്രം ഉടലെടുക്കുന്ന ശുചികരണ യജ്‌ഞം ഞങ്ങളുടെ കോളേജിലും ഇടയ്ക്ക് നടത്താറുണ്ടായിരുന്നു. ചൂല് കൈ കൊണ്ട് തൊടുമ്പോൾ നാണക്കേട്‌ തോന്നുന്ന നമ്മളിൽ പലരും ചിന്തിക്കേണ്ട ഒന്നുണ്ട്. സേവനസന്നദ്ധരായ ആളുകൾ ദിവസേന നമുക്ക് ചെയ്തുതരുന്ന ഉപകാരങ്ങൾ കൊണ്ടാണ് നാം ഇവിടെ വലിയ ആളുകളായി ചമയുന്നത്. അതിനാൽ അർഹതപ്പെട്ട അംഗീകാരം അവർക്ക് കൊടുക്കുക തന്നെ വേണം. \n \nകോളേജിൽ പുതുതായി വന്ന നല്ലൊരു സംരംഭം തന്നെയായിരുന്നു കാന്റീൻ. തുച്ഛമായ ചിലവിൽ നല്ല ഭക്ഷണം എന്ന ചിന്ത വളരെ ആകർഷണീയമായ തോന്നി. അതിനാൽ എപ്പോഴും അവിടെ തിരക്കായിരുന്നു. ആസ്വദിച്ചു ഭക്ഷണങ്ങൾ ഓരോന്നായി നുണച്ചിറക്കുന്നവരും, മറ്റുചിലർ സുഹൃത്തുക്കൾക്ക് ഭക്ഷണം വാങ്ങി കൊടുക്കുന്ന പ്രവർത്തിയിലും വ്യാപൃതരാവുകയും ചെയ്തു. അതിനിടയിൽ ഒരു വിദ്യാർത്ഥി തന്റെ ഭക്ഷണത്തിന്റെ ഒരു പങ്ക് അവിടെ കണ്ട പ്രായം ചെന്ന ഓർമ്മയ്ക്ക് കൊടുത്തപ്പോൾ അവരുടെ മുഖത്തു പ്രതിഫലിച്ചതുപോലുള്ള സന്തോഷം വേറെ ആരിലും കാണാൻ കഴിയുമായിരുന്നില്ല. തിരിച്ചുകിട്ടും എന്നുറപ്പുള്ളവർക്ക് മാത്രമേ നമ്മിൽ പലരും ഉപകാരങ്ങൾ ചെയ്തു കൊടുക്കാറുള്ളു. പക്ഷെ ഈ കാഴ്ച്ച അതിൽ നിന്നും തികച്ചും വ്യത്യസ്തമായിരുന്നു. \n \nരാഷ്‌ട്രീയം, വിനോദം, കലാപരിപാടികൾ എന്നിവയെല്ലാം നല്ല രീതിയിൽ അവിടെ അരങ്ങേറിയിരുന്നു. എല്ലാ കലാപരിപാടികളും ശ്രേദ്ധാകേന്ദ്രമാവാൻ ഞങ്ങളുടെ ക്ലാസ്സിലെ വിദ്യാർത്ഥികൾ കിണഞ്ഞു പരിശ്രമിക്കാറുണ്ടായിരുന്നു.\n \nസൗഹൃദത്തേക്കാൾ രാഷ്ട്രീയത്തോടുള്ള അതിയായ ഭ്രമമായിരുന്നു ഞങ്ങളുടെ ക്ലാസ്സിലെ രണ്ടു കുട്ടികളെ ഒരേ സ്ഥാനങ്ങളിൽ മത്സരിക്കാൻ പ്രേരിപ്പിച്ചത്. അതിന്റെ പേരിൽ ഒരുപാട് പ്രശ്നങ്ങൾ ക്ലാസ്സിൽ തന്നെ ഉടലെടുത്തു. മറ്റുള്ളവരുടെ കുറ്റങ്ങൾ ചൂണ്ടിക്കാട്ടി താൻ ചെയ്യുന്നതെന്തും ശരിയാണെന്ന് പൊങ്ങച്ചം പറഞ്ഞുനടക്കുന്നവരും, വോട്ടുകിട്ടാൻ വേണ്ടി മാത്രം പരിചയപെടാൻ വന്നവരും, പിന്നീട് കാണുമ്പോൾ ഒന്നു ചിരിക്കുകപോലും ചെയ്യാത്തവരും, സഹതാപത്തിലൂടെ കാര്യം നേടിയെടുക്കുന്നതിൽ സമർത്ഥരായവരെയും കണ്ട്‌ സത്യത്തിൽ മടുത്തിരിക്കുന്നു. ക്രിയാത്മകമായി ചിന്തിക്കുന്ന, ചങ്കൂറ്റത്തോടെ പ്രവർത്തിച്ച് ലക്ഷ്യത്തിലേക്ക് മുന്നേറുന്ന, മറ്റുള്ളവരിൽ നിന്നും ഒന്നും പ്രതീക്ഷിക്കാതെ അവർക്ക്‌ നന്മ ചെയ്യുന്നവരാണ് ഞങ്ങൾക്ക് ആവശ്യം. അല്ലാതെ രാഷ്ട്രീയത്തിന്റെ പേരുപറഞ്ഞു ആളുകളെ തമ്മിൽ ഭിന്നിപ്പിക്കുന്നവരെ ഞങ്ങൾക്ക് ആവശ്യമില്ല. അതിനെ ഒരിക്കലും രാഷ്‌ട്രീയം എന്ന് വിളിക്കുന്നതിലും അർത്ഥമില്ല. \n \nകൂടെ കഴിയുമ്പോഴേ ഒരാളുടെ സ്വഭാവം നന്നായി മനസിലാക്കാൻ സാധിക്കുകയുള്ളു. 4 ദിവസങ്ങളിലായി സംഘടിപ്പിച്ച വിനോദയാത്ര അതിനൊരു ഉത്തമ ഉദാഹരണമായിരുന്നു. പലരെയും അടുത്തറിയാനുള്ള ഈ ഒരു അവസരവും ഞങ്ങളിൽ ചിലർ പാഴാക്കി. \n \nകോഴ്സ് കഴിയാറായിരുന്നിട്ടും ഞങ്ങളിൽ പലരും എന്തുകൊണ്ടോ അവിടം മടുത്തു തുടങ്ങിയിരുന്നു. വ്യത്യസ്ത കാഴ്ചപ്പാടുകളുള്ളവരോടൊപ്പം പിടിച്ചു നിൽക്കുക ഏറെ പ്രയാസകരം തന്നെ. മറ്റുള്ളവരെ കളിയാക്കി സന്തോഷം കണ്ടെത്തുന്നവർ, ഞങ്ങൾക്ക് എല്ലാം അറിയാം അറിയാമെന്ന ചിന്താഗതി കൊണ്ടുനടക്കുന്നവർ, കുട്ടിത്തവും പക്വതയും അഭിനയിച്ച് ഫലിപ്പിക്കുന്നവർ, പഠിത്തത്തിൽ മറ്റുള്ളവരെ സഹായിക്കുന്നവർ, e-ലോകമാവുന്ന മാന്ത്രിക വലയത്തിൽ വിഹരിക്കുന്നവർ, സൗഹൃദങ്ങളിൽ വിള്ളലുകൾ സൃഷ്ടിക്കുന്നവർ.. അങ്ങനെയാണ് ഞങ്ങളിൽ പലരും. നിന്നെ നേടിയെടുക്കാനുള്ള മനസാന്നിധ്യം നഷ്ടപ്പെടുമെന്ന ഭയമായിരുന്നു അപ്പോഴും എന്നെ അലട്ടികൊണ്ടിരുന്നുത്. ഒരു മാറ്റവുമില്ലാതെ മറ്റുള്ളവരുടെ പാത പിന്തുടരുന്നവരാണ് നമ്മിൽ പലരും. ജീവിതചക്രം മാറികൊണ്ടിരിക്കുമ്പോൾ ചിന്തിച്ചുകൂട്ടിയ ഒത്തിരി ചോദ്യങ്ങൾക്ക് ഉത്തരം കിട്ടാതെ വരുമ്പോൾ തളർന്നു പോകാറുണ്ട് നിങ്ങളെ പോലെ ഞാനും. അപ്രിയ സത്യങ്ങൾ പറയരുതെന്ന് പഠിപ്പിച്ചവരായിരുന്നു കൂടെ നിന്നവരിൽ പലരും. ശരിയായിരിക്കാം, ചിലപ്പോൾ ഈ പടികൾ ഇറങ്ങുമ്പോൾ മനസ്സിൽ തോന്നിയ എല്ലാ വികാരങ്ങളെയും ആ പടിക്കൽ തന്നെ അഴിച്ചു വച്ച് യാത്രയാവുന്നതാണ് ശുഭം. നീയെന്ന ലക്ഷ്യം സഫലമാകും വരെ ഈ യാത്ര തുടർന്നുകൊണ്ടേയിരിക്കും.\n \n \nഎന്ന് നിങ്ങളുടെ സ്വന്തം കിറുക്കി."
    },
	{
      "title" : "ഇതൊരു പൊളി സംഭവാ ല്ലേ!",
      "author" : "മിഥുന്‍ വലിയകത്ത്",
      "image" : "https://gitlab.com/sabith.m.khathim/magazine2k17/raw/master/images/cover_36.jpg",
      "content" : "04.05.2017\n\nഎല്ലാ ദിവസത്തെയും പോലെ ഇന്നും ലേറ്റ് ആയാണ് എണീറ്റത് (പതിവ് തെറ്റിച്ചില്ല) കണ്ണു തുറന്ന് ഒരു നിമിഷം ഒന്ന് ചിന്തിച്ചു \"ഇന്ന് എന്താപ്പോ പ്രത്യേകത?\" ഉറക്കചടപ്പില്‍ ആയത് കൊണ്ടാവും ഒന്നും ഓര്‍മ വന്നില്ല. ബെഡില്‍ നിന്ന് എണീറ്റ്‌ നേരെ ക്ലോക്കില്‍ പോയി നോക്കി.\n\n9:05!! \n\nഈശ്വരാ പ്രൊജക്റ്റ്‌ പ്രസന്‍റേഷന്‍ ആദ്യം ഞങ്ങളുടെ (ഞാന്‍, ഋഷി, പ്രജോ, നവീന്‍, അരുണ്‍) ടീം ആണെന്നാ നവീന്‍ പറഞ്ഞത്. ഇന്നലെ രാത്രി ഗെയിം കളിച്ച് വെച്ച ഫോണ്‍ ചാര്‍ജില്‍ കുത്തി ഞാന്‍ നേരെ ബാത്ത്റൂമിലേക്ക്. എങ്ങനൊക്കെയോ ഫ്രഷ്‌ ആയി ഫുഡ്‌ ഒക്കെകഴിച്ച് സമയം നോക്കിയപ്പോ 9:45. ബാഗ് തുറന്ന് ഹാള്‍ ടിക്കറ്റും പ്രൊജക്റ്റ്‌ റെക്കോര്‍ഡും അതില്‍ ഇട്ട് ബാഗും തോളില്‍ ഇട്ടു ഷൂ കെട്ടി ഞാന്‍ ഇറങ്ങി.\n\nഛെ, ഫോണ്‍ എടുത്തില്ല.\n\nവീണ്ടും ഷൂ ഒക്കെ അഴിച്ച് ഫോണ്‍ എടുത്ത് \nപോക്കറ്റില്‍ ഇട്ട് ഞാന്‍ ഇറങ്ങി. എങ്ങനൊക്കെയോ ഓടി തപ്പി തടഞ്ഞ് ബസ് സ്റ്റോപ്പില്‍ എത്തി. ഇന്നും സിറ്റി ബസ് തന്നെ കിട്ടി.. ഇനി പത്തു മണി കഴിഞ്ഞ് നോക്കിയാ മതി. ഊഹം തെറ്റിയില്ല. 10:10 ന് ആ ബസ്‌ എന്നെ ക്രിസ്ത്യന്‍ കോളേജ് ബസ്‌ സ്റ്റോപ്പില്‍ എത്തിച്ചു. കോളേജിലേക്ക് ഓടി. റോഡ്‌ പണി കാരണം റോഡ്‌ മൊത്തം മോശാണ്. തപ്പി തടഞ്ഞ് എങ്ങനെയോ ഗേറ്റിന്റെ അവിടെ എത്തി. ചുറ്റും നോക്കി (ഒരു പക്ഷേ ഈ കോളേജിലേക്ക് യൂണിഫോം ഒക്കെ ഇട്ടിട്ടുള്ള എന്റെ അവസാനത്തെ കയറല്‍ ആയിരിക്കും) ഒരു നിമിഷം മനസ്സില്‍ എന്തൊക്കെയോ ചിന്തകള്‍ ഓടി പോയി.\nകേറുമ്പോള്‍ കാര്‍ പോര്‍ച്ചില്‍ തന്നെ അതാ ഇരിക്കുന്നു ക്ലാസ്സിലെ ഗേള്‍സ്. (ആദിത്യ, കാവ്യ, മനീഷ, അപര്‍ണ). ഒരു പുഞ്ചിരി കൊടുത്ത് ഞാന്‍ മുകളിലേക്ക് കയറി. അവിടെ എത്തിയപ്പോള്‍ അതാ ഒക്കെ ഇരുന്നു പഠിക്കുന്നു. ബാക്കി ഉള്ളവര്‍ പ്രൊജക്റ്റ്‌ സെറ്റ് ചെയ്യുന്നു.\n\nപിറകില്‍ നിന്ന് തോണ്ടിക്കൊണ്ട് ഋഷി ചോദിച്ചു : \n\n\"അനക്ക് ഇന്നെങ്കിലും നേരത്തെ വന്നൂടേ?\"\n\nശരിയാണ്. എല്ലാ ദിവസവും വൈകി വന്ന് ഹാഫ് ഡേ അറ്റന്‍ഡന്‍സ് കളയാറുണ്ട്. അന്നൊന്നും ഇല്ലാത്ത എന്തോ ഒരു സങ്കടം ഇന്ന്. \"എനിക്ക് ഇന്നെങ്കിലും നേരത്തെ വരായിരുന്നു\". എന്നെ ഞാന്‍ തന്നെ കുറ്റപ്പെടുത്തി. അര മണിക്കൂറിനുള്ളില്‍ ഇവാലുവേഷന്‍ തുടങ്ങി. സമീനയുടെ ബാച്ച് ആയിരുന്നു ആദ്യം കയറിയത്. ബാക്കി ഉള്ളവര്‍ ആ സമയം ഇരുന്നു പഠിച്ചു. ഒരു 40 മിനിറ്റ് കഴിഞ്ഞപ്പോ സമീനയുടെ ബാച്ച് പുറത്തേക്ക് വന്നു. അപ്പോഴേക്കും ബാക്കി ഉള്ളവര്‍ അവരെ പൊതിഞ്ഞു. എല്ലാര്‍ക്കും ഒരേ ചോദ്യം.\n\n\"എങ്ങനുണ്ട്? ടഫ് ആണോ? എന്തൊക്കെ ചോയ്ക്കുന്നുണ്ട്? \n\nസമീന എന്തോ മറുപടി പറഞ്ഞു. അത് കേട്ടതും ആഷിക്കിന്റെ മുഖത്ത് സന്തോഷം വിരിയുന്നത് ഞാന്‍ കണ്ടു. അപ്പൊ കുഴപ്പം ഇല്ലാന്ന് മനസ്സിലായി. എന്നിട്ടും അരുണിന്റെ മുഖത്ത് ഭാവമാറ്റം ഒന്നും കണ്ടില്ല. എല്ലാരും പഠനത്തിലേക്ക് മുഴുകി. ഓരോരുത്തരായി ഇവാലുവേഷന് കയറുന്നുണ്ട്. അതാ പ്രജോദ് വിളിക്കുന്നു : “ഡാ അടുത്തത് നമ്മളാ”\n\nഒന്നും നോക്കിയില്ല. ബാഗില്‍ നിന്നും ഹാള്‍ടിക്കറ്റും, റെക്കോര്‍ഡും, ഐ.ഡി കാര്‍ഡും എടുത്ത് ഞാന്‍ നേരെ വിട്ടു. മിസ്സിന്റെ ഫസ്റ്റ് ക്വസ്റ്റ്യന്‍.\n\n\"എന്താ നിങ്ങളുടെ പ്രൊജക്റ്റ്‌\"\n\nഞങ്ങള്‍ അങ്ങോട്ട്‌ കത്തിച്ചു വെച്ചു കൊടുത്തു. മിസ്സ്‌ ഇമ്പ്രസ്സ് ആയി എന്നാണ് മുഖം കണ്ടിട്ട് തോന്നിയത്. പിന്നെ ഓരോരുത്തരോടു ചോദ്യം തുടങ്ങി. അരുണ്‍ ആയിരുന്നു ആദ്യം കയറിയത്. അടുത്തത് എന്റെ ടേണ്‍ ആയിരുന്നു. പ്രോഗ്രാം വിവരിച്ചു കൊടുക്കാന്‍ ആണ് ഫസ്റ്റ് ക്വസ്റ്റ്യന്‍. ഞാന്‍ എങ്ങനെയോ ചെയ്ത് കൊടുത്തു. അതിനിടയില്‍ ആണ് ഞാന്‍ പുറത്തേക്ക് നോക്കിയത്. അവിടെ എന്‍റെ ഫ്രണ്ട്സ് മൊത്തം എന്നെ നോക്കി ഇരിക്കാണ്.\nഎന്തോ, അതുവരെ തോന്നാത്ത ഒരു സഹതാപം അല്ല, സന്തോഷം അല്ല, വേറെ എന്തോ ഒന്ന് എനിക്ക് അവരുടെ മുഖത്ത് നോക്കിയപ്പോള്‍ തോന്നി. അങ്ങനെ ആ ചടങ്ങ് കഴിഞ്ഞു. പ്രൊജക്റ്റ്‌ ഇവാലുവേഷന്‍ എല്ലാരും നന്നായി ചെയ്തെന്നു തോന്നി. പുറത്തിറങ്ങിയതും പ്രജോദിന്റെ ചോദ്യം: \"ഇനി എന്താ പ്ലാന്‍?\"\n\nപെട്ടെന്ന്‍ എല്ലാരും നിന്നു.\n\nബാഹുബലിക്ക് പോയാലോ? സ്പോട്ടില്‍ ഞാന്‍ പറഞ്ഞു, ഇല്ല. ഒഴിഞ്ഞു മാറല്‍ പണ്ടേ എനിക്ക് ശീലമായതാ. പിന്നെ ആലോചിച്ചു. അപ്പോഴാണ്‌ അരുണിന്റെ ചോദ്യം. \n\nഅല്ല, ഇനി ഇമ്മള് ഇങ്ങോട്ട് വരണോ?\n\nഉടനെ ഋഷി പറഞ്ഞു, എന്തിനാ വരണേ ഇമ്മളത് ഒക്കെ കഴിഞ്ഞില്ലേ?\n\nശരിയാണല്ലോ. \n\nഎനിക്ക് ഈ കോളേജും ആയിട്ടുള്ള ബന്ധം കഴിഞ്ഞല്ലോ. ഫൈനല്‍ എക്സാമും കഴിഞ്ഞു. ഓര്‍ത്തപ്പോള്‍ എന്തോ ഒരു വിഷമം. അപ്പോഴേക്കും പുറത്ത് കുറച്ചു പേര്‍ ഭാവി പ്ലാന്‍ ചെയ്യാന്‍ തുടങ്ങി. ഞാന്‍ ഒരു നിമിഷം എല്ലാവരിലേക്കും കണ്ണോടിച്ചു. എന്തോ, അറിയാതെ വിതുമ്പിപ്പോയി. എന്തൊക്കെയോ നഷ്ടപ്പെടുന്ന പോലെ. എന്നെ ഞാന്‍ ആക്കി മാറ്റിയ ചിലര്‍. അങ്ങനെ ആരൊക്കെയോ. എന്തൊക്കെയോ. അധിക നേരം അവിടെ നില്‍ക്കാന്‍ തോന്നിയില്ല. നിന്നാല്‍ ചിലപ്പോള്‍ കരയും.\n\n\"ഉധിതേ, നമുക്ക് പോവാ എന്നാല്\"\n\"ആഹ് ഡാ, പോവാം\"\n\nഅങ്ങനെ എന്തൊക്കെയോ ബാക്കി വെച്ച് കൊണ്ട് ഞാന്‍ ആ കോളേജില്‍ നിന്നും പടിയിറങ്ങി. ഐ.എച്ച്.ആര്‍.ഡി. അത് എന്റെ കോളേജ് ആണ്. ഞങ്ങളുടെ കോളേജ് ആണ്. മൂന്നു വര്‍ഷം കുറെ ചിന്തിപ്പിച്ചു. കുറെ കരയിപ്പിച്ചു. സന്തോഷിപ്പിച്ചു. കുറെ ഇളിഞ്ഞു. അങ്ങനെ എന്തൊക്കെയോ ഓര്‍മ്മകള്‍. പറയാന്‍ തുടങ്ങിയാല്‍ തീരില്ല. റോഡിലേക്ക് ഇറങ്ങിക്കൊണ്ട് ഞാന്‍ ആ കോളേജിലേക്ക് കണ്ണോടിച്ചു. എന്നിട്ട് ഉള്ളില്‍ പറഞ്ഞു. \n\nഇതൊരു പൊളി സംഭവാണ്‌ ല്ലേ."
    },
	{
      "title" : "കാന്റീന്‍ ഓര്‍മ്മകള്‍",
      "author" : "ഷിബിന്‍ സിദ്ധാര്‍ഥ്",
      "image" : "https://gitlab.com/sabith.m.khathim/magazine2k17/raw/master/images/cover_37.jpg",
      "content" : "അന്നും എന്നത്തേയും പോലെ കോളേജിൽ എത്തിയ ഞാൻ കാണുന്നത് ഒരു ഭാഗത്ത് കൂട്ടിയിട്ടിരിക്കുന്ന കുറെ കമ്പികളും അതിന്റെ മുകളിൽ കഷ്ടപ്പെടുന്ന ഒരു കൂട്ടം പണിക്കാരെയുമായിരുന്നു.പലരോടും ചോദിച്ചു എന്താ പരിപാടി എന്ന്.ഓരോരുത്തർക്കും ഓരോ ഉത്തരങ്ങളായിരുന്നു തരാനുണ്ടായത്.വരും ദിവസങ്ങളിൽ അത് ഒരു കൊച്ചു കാന്റീൻ ആയി രൂപം മാറുന്നത് ഞങ്ങൾ എല്ലാവരും നോക്കി നിന്നു.അങ്ങനെ ആ ദിവസം വന്നു.\n\nകാന്റീൻ തുറന്നു.വൈശാലി സിനിമയിൽ മഴ പെയ്യുമ്പോൾ ഉണ്ടായതിന് സമാനമായ അന്തരീക്ഷം.ബാക്ക്ഗ്രൗണ്ടിൽ പാട്ട് ഇല്ലായിരുന്നു എന്ന് മാത്രം.പിന്നീടങ്ങോട്ട് ഈ ചെറിയ കോളേജിലെ ഞങ്ങളുടെ വലിയ ജീവിതത്തിൽ കാന്റീനും ഒരു പങ്കാളിയായി എന്ന് പറയാം.ചെറുതാണെങ്കിൽ കൂടി ഞങ്ങളുടെ ആവശ്യം നിറവേറ്റാൻ ഉള്ളതെല്ലാം അവിടെ ഉണ്ടായിരുന്നു(അവിൽ മിൽക്ക് ഒഴികെ).\n\nകാന്റീൻ ഞങ്ങൾക്ക് സൗഹൃദത്തിന്റെ പുതിയ തലങ്ങൾ സമ്മാനിച്ചു എന്ന് പറഞ്ഞാൽ ഒരു പക്ഷെ നിങ്ങൾ ആശ്ചര്യപ്പെട്ടേക്കാം.പക്ഷെ സംഭവം സത്യമാണ്.അവിടെ നിന്ന് ആരും ഇത് വരെ ഒറ്റക്ക് നിന്ന് കഴിക്കുന്നത് ഞാൻ കണ്ടിട്ടില്ല.എവിടുന്നാണേലും കറക്റ്റ് ടൈമിൽ ആരെങ്കിലും പറന്നെത്തിയിരിക്കും.\n\nപൊന്നിൽ തീർത്ത ബന്ധങ്ങൾ."
    },
	{
      "title" : "കലാലയത്തിലെ നാളുകള്‍",
      "author" : "അമൃത",
      "image" : "https://gitlab.com/sabith.m.khathim/magazine2k17/raw/master/images/cover_38.jpg",
      "content" : "കലാലയത്തിലെ നാളുകൾ എന്നും വർണശഭളമായിരിക്കും. ജീവിതത്തിലെ വസന്തകാലം.\n\nഞങ്ങൾ ഓരോരുത്തരും IHRD യുടെ   പടികടന്നെത്തിയപ്പോൾ നിറംമങ്ങിയ കലാലയ ജീവിതമാണ് ഞങ്ങളെ കാത്തിരിക്കുന്നതെന്ന് തോന്നി. സിനിമയിൽ കണ്ട്‌ ഒരുപാട് മെനഞ്ഞടുത്ത സ്വപ്നങ്ങളെല്ലാം എങ്ങോട്ടോ പറന്നകന്നു. ആദ്യദിനങ്ങളിൽ തികച്ചും ശോകമൂകമായിരുന്നു. പ്ലസ്‌ ടു കഴിഞ്ഞ് എൻട്രൻസ് ചിറകിനുള്ളിൽ ഒതുക്കാനാവില്ലെന്ന അഥവാ ബന്ധുക്കളുടെ ഉപദേശം ഒന്നുകൊണ്ട് മാത്രം, കേട്ട് പരിചയം പോലുമില്ലാത്ത ഈ കോളേജിനെ തിരഞ്ഞെടുത്തവർ. ഒന്നാം സെമസ്‌റ്റർ ബി. എസ്. സി കമ്പ്യൂട്ടർ സയൻസ് ക്ലാസിലെ ഒരംഗമായി ഞാനും. എല്ലാവരും പഠിപ്പ് മോഡിലാണെന്ന്‌ പറയാം. ടീച്ചേഴ്സ് വരുന്നു ക്ലാസ് എടുക്കുന്നു പോവുന്നു. മൂന്നുവർഷം എങ്ങനെ കഴിച്ചുകൂട്ടുമെന്ന് ഓർത്തുപോയ ദിവസങ്ങൾ. ഏതോ ഓരു ഫ്രീ പിരീഡിൽ മിസ്സിന്റെ അനുവാദത്തോടു കൂടി അന്താക്ഷരി കളിച്ചത് ഞനോർക്കുന്നു. അതായിരുന്നു എല്ലാത്തിനും തുടക്കം. പഠിത്തത്തിനു അപ്പുറം എന്തെല്ലാമോ ഉണ്ടെന്ന് ഞാൻ തിരിച്ചറിയാൻ തുടങ്ങി പകുതിയിൽ വെച്ച് കോളേജിനെ ഉപേക്ഷിച്ച് പോയ ശ്രീരാഗിനൊപ്പമുള്ള പള്ളിയിൽ പോക്കും, ചെറിയ ചെറിയ പരിപാടികളും ആദ്യ ദിനങ്ങളിലെ വിരസതയും, മടുപ്പും ഇല്ലാതാക്കി. ആ വർഷത്തിലെ മാവേലിയും ഞങ്ങൾക്കിടയിൽ നിന്നായിരുന്നെന്ന്‌ പറയാതിരിക്കാനാവില്ല.\n\nഒന്നാം വർഷത്തിലെ ഇലെക്ഷനും ആർട്സും സ്പോർട്സും എല്ലാം ഞങ്ങളുടെ മുന്നിലൂടെ കടന്നു പോയി. കാണികൾ മാത്രമായി ഞങ്ങൾ മൗനം പാലിച്ച് നിന്നിരുന്നു. പക്ഷെ വാക്കുകൾക്കതീതമായി സൗഹൃദം ഞങ്ങൾക്കിടയിൽ അപ്പോഴേക്കും രൂപം കൊണ്ടിരുന്നു. അതുകൊണ്ടായിരിക്കാം സെക്കന്റ്‌ ഇയറിൽ ഞങ്ങൾ ആഘോഷിച്ച അത്രയും ആരും ആസ്വദിച്ചുണ്ടാവില്ല. ഓണത്തിന് ആദ്യമായി സാരിയുടുത്തതും. ക്രിസ്മസ് വത്തക്ക മുറിച്ചാഘോഷിച്ചതും, ബൈക്കിൽ മഴയത്ത് പെരുന്നാളാഘോഷിക്കാനായി ഓടിയതും ഒരിക്കലും മറക്കാനാവില്ല. കൂടുകാരന്റെ അല്ലങ്കിൽ കൂട്ടുകാരിയുടെ പിറന്നാളിന് എട്ടിന്റെ പണി കൊടുക്കാനായി ഉറക്കമൊഴിഞ്ഞ രാത്രികളും ഏറെയുണ്ട്. രണ്ടാം വർഷത്തിന്റെ മാറ്റ് കൂട്ടാനായി NSS ക്യാമ്പും ഞങ്ങൾക്കുണ്ടായിരുന്നു. ആദ്യമായി വേദിയിൽ ചുവട് വെച്ചപ്പോൾ അത് പറഞ്ഞ് കളിയാക്കാനും പ്രോത്സാഹനം നൽകാനും കൂടെ നിന്നവരാണ് എല്ലാവരും. \n \nമൂന്നാം വർഷം പരീക്ഷകളും സെമിനാറുകളും പ്രോജെക്ടും ഞങ്ങളെ വിടാതെ പിന്തുടർന്നെങ്കിലും ഞങ്ങളുടെ ആഘോഷത്തിമിർപ്പിന് ഒട്ടും തന്നെ കോട്ടം തട്ടിയില്ല. ഓണവും, ക്രിസ്മസും, പെരുന്നാളും, ആർട്സും, സ്പോർട്സും ഒരുപാട് കഥകൾ പറയുമ്പോൾ ഞങ്ങൾ ഞങ്ങൾക്കായി നടത്തിയ പ്ലേസ്‌മെന്റിനായുള്ള യാത്രകളും, മറ്റും ഒരുപാടായിരുന്നു. പരസ്പരം പങ്കുവെച്ച് കഴിച്ച ലഞ്ച് ബോക്‌സുകളും, നീറിന്റെ കടി കിട്ടുമെന്നറിഞ്ഞിട്ടും വീണ്ടും വീണ്ടും എത്തിപ്പിടിക്കാൻ ശ്രമിച്ച പേരമരവും ഞങ്ങളുടെ സ്വകാര്യമായ അഹങ്കാരമായിരുന്നു. കാലം കഴിഞ്ഞു, കലാലയ ജീവിതം അവസാനിച്ചു എല്ലാത്തിനും സാക്ഷിയായത് ആ നാല് ചുമരുകളായിരുന്നു. മാറ്റം കാലത്തിന്റെ അനിവാര്യതയാണ്. കാലം ഒഴിഞ്ഞു കൊടുക്കുമ്പോൾ, ഓർമകളിൽ എന്നും എന്തെല്ലാമോ ആയി ഈ നാല് ചുമരുകൾക്കുള്ളിലെ കൊച്ചു ജീവിതം ഞങ്ങൾക്കൊപ്പമുണ്ടാവും."
    }
  ]
}
